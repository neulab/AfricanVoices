Enkawi eya emirimo egia owuami yawanga ni engeere soifu ki iwute
Ekisangaalo ekingi kino kiaizuzia omwoyo ogwa Maginga kie enswa eizuule na amanzi
Omwami yoona yamulaga ing'ana rino kangi
Reka omwezi gusigale omudeerwa kugere Otonda atanike emirimo
Olumbe lwazra soifu olwa awantu waaluguula kandi wakialuguula na katio
Omuwasu dula, enzoka yarumuka- urumuka emulowola agati eya awantu mala emutema kasatu
Omurima yatanyika ateeka kio omuno ogwa amakwati
Soifu yafwirra ao
Awantu waganyana na amiire okuawurwa mbwe wafume wagie ewulaguuzi
Awaafuma waatuukra mbwe omwami Wankolo nio owakonera soifu enzoka eyamwita
Gano yakola kugere arekre owundi musasa emirimo egia owuami
Awagaaka waikunza, wata omwami ansi wamuwuuzia, kandi yaganya mbwe ekikeeno nikio ekiamuniina
Awagaaka wamusoozia-usoozia wamureka aeniki enyonyi eya oinyu ekuria yakureka oluwaala
Inze nyawula ekia nkakone, okusu kwampamba kandi amaziga ganderengako
Nyakenga mumwoyo gwange mbwe ago ndirigaakomorra enyende mumagombe
Omwoyo gwange gwaizula no okusu kiema owusungu wuizula muntama eya enzoka
Amingirizio gaateeka, ekialo kinteeka
Awiina wange kutio, nyafwana omusiru
Ensimuko eya Awakune Awakune na Awasuba awamenyere mukialo ekietwa mbwe Ewukisingiri mukitemo ekia Suba; wario awandi woona awamenyere Ewusuuna
Kale Awakune waawanga ni wamenyere Tanganyiika mukitemo ekietwa mbwe Rieny Kowuoyo
Guukwa waawu yaetwanga mbwe Murianyi
Murianyi yawanga omutegi owa entiang'i
Owuire wulala omulamu waae yamulaga mbwe agie amureetreko ekisowu ekilamu awoneko kiema kifwanana
Olwa Murianyi ya-amba entiang'i eyo, yagirra omulamu waae
Ekisowu kino olwa kiaimva ampi ni omulamu Murianyi, kiaguluka kandi kimukuba oluwasi ma afwa aeniki yawanganga ni isaai
Kino kiawiirizia omwoyo ogwa Murianyi kugera ang'aanya aema Rieny Kowuoyo
Murianyi yafuma agia kumwalo atuukra isamba-samba
Yaringramo kandi riweya-weya nawuno riiza rimugowia kumwalo ogwa Ekiseegi kuwusurwa
Murianyi yamenya Ekiseegi aa yaiwurra awaana waae wane: Saaka, Kiraario, Mungusa ni Kithooke
Saaka nio owa iwula Awasiambi, kandi Kiraario iye yaiwula Awireegi awamenyere Ewuigase nyingeeno
Ni owungi owua Awakune awamenyere Eukisingiri enyinga zino no oluganda olwa Mungusa owaiwula awaana wane awaetwa mbwe Kisewe, Kirere, Mgee ni Kiwundaru
Kithooke iye yaitwa no owuta ni wamwawu waae na aswika enyumba na akiari okukwa
Kutio okwagala ilowa, kwagera amaye gawa mangi agati yaawu ne enganda zindi eziawanga Eukisingiri
Kino kiaikola aeniki awantu waagalanga owumenyo, owuairo owue emiandu ni ilowa eria okurima
Enganda ezialwania awizukulu awa murianyi nizio zino: Awamwegenya, Awategi, Awaloma, Awasaaki, Awalang'o na Awakigunga
Awantu wano walwanangane ewinN kiema amafumo, ewikumbe, engawo, owuta, emiwano, ewichina no amarungu
Mu iye rino Awamwegenya wakirwa kandi wagwira wasigala watoono
Awategi iwo wang'aanya wagia muwialo ewigawukaane-gawukaane kiomo Ewigase ni Tanganyiika
Awaloma woona iwo wang'aanya wagia Ewudemi Muwarungu wasigala watoono
Ekiriango ekietwa mbwe Awasaaki woona wang'aanya wagia wamenya Ewusao
Ewiriango ewisigaale kiomo Awalang'o na Awakigunga woona wagwira wagia muwitemo windi
Awakune wawanganga na awantu awakalangufu kandi awasiani awalwanira ekialo kiomo Odongo, Odola, Mwina Mkai, Mung'aanyi, Murimba, Igembe ni Magio
Kutio okuwa na awantu awasiani kandi awakalangufu kwagera Awakune wasigala ku ilowa aa wakiamenyeremo nauno enyinga zino
Awasuba waema Euganda ni waaza aa wamenyere nyingeeno
Olumbe olwa omwami Junju nilwo olwagera Awakunta ni warumuka okwema Euganda ni waaza aa wari nyingeeno
Ivuang'ano waazra muwuato owua awakwe waawu Awawaare
Wano waawanga Witewe ni awamunyumba yaae ni Kiboye wamwau waae owaita omwami Junju
Olwa waatuuka kwi Ivwang'ano wagowera kumwalo ogwa Ekiteenyi
Nikwemao watembula omugizi gwawu Emauta ni Kiboye iye yaemao agia okumenya Ewuigasi
Olwa yatuuka Ewuigasi, yagowera Ekisegi
Nikwemao yawona eriosi ni rivunda mukigiri ekia Awiregi aa yatuukra omugaaka owa omukazi waae yafwa
Kiboye yaa-amba owuiko no omuntu oyo nawuno wawurizania ni Kiboye mbwe Kiboye atoole omwala waae awe omukazi waae
Olwa waamala okuwurzania, Kiboye yareetra wamwawu waae Witewe amang'ana kiomo atuukiire omwala owa aagala okukwa kugere amusuwre emiandu
Witewe yoona olwa yawurra amang'ana aga wamwawu ago, yaganya
Kuwiriango ewia ema Euganda awalonda Awakunta ni Awakinga
Ono yawanga omugaaka Mwembe na awamunyumba yaae
Wano woona waazra muwuato kiomo Witewe na awamunyumba yaae niwalonda olunyafwa lwawu kandi woona waaza wagowera Ekiteenyi
Ekiagera ni Awakinga woona ni warumuka, ni okulawira okwa walawira ekiti kiawu ekia eng'oma aa Witewe olwa waagenda okuwaworra kiema awaawu Junju waazanga okuwaita
Olwa waawurra mbwe awaawu Junju waatuukiire ekiti kiawu ekia eng'oma aa Witewe kandi Awakinga niwo wawanganga ni wakuba eng'oma eyo, wamanya mbwe niwo awalagre Kiboye ni wamwawu waae Witewe mbwe wasomoke
Kutio owuti wuawamba Awakinga waingirizia mbwe woona waaza okwitwa na awaawu Junju
Waatuukra owuato owuire wafuma ni walonda Witewe na awantu waae
Nikwemao Awawaare woona waafuma okulonda olunyafwa olwa omugoogo waawu Nyambaya muka Witewe
Waaingira mumaato gaawu wavuga nauno waatuuka Kusigulu, nikwo waezera
Ni waema ao katio waaza watuuka Ewusawakwa
Olwa waema ao katio waaza watuuka Eluzinga aa waatembula emigizi giawu na awandi woona waaza wamenya Ivwang'ano
Olwa wano waaza, waatuukra ewiriango windi wiona ni wimiire okumenya Ivwang'ano
Wino wiawanga ewiriango ewifwana, Awisokolwa, Awasaamo, Awagimbe, Awakiimba na Awiramba
Awisokolwa woona waema Euganda kandi waaza kia awavuwi
Awasaamo iwo waema Esaamia kandi woona waawanga awavuwi awaagenda-genda mumialo ni wavuwa
Emvwa ziawanga okuria okukaate okwa Awasuba
Awagimbe woona waema Euganda kandi waaza watuukra owumenyo wuawu Kwigulwe ne enganda zindi nizikiari okuuza Ivwang'ano
Awakimba na Awiramba woona guukwa waawu Luwaare yaema Euganda
Luwaare yaema Euganda na awiina waae ni waaza okureeta owukeke okufwania emere no omuunyu ogwa ekisari Eukisingri
Olwa waatuuka kunyanza, enda yatanika okuluma-luma Luwaare nauno waaza ma awiina waae wamugowia Emasisi wamukumra omuno okuuza okumuwitira ni wairana
Ano nio Ng'una Omwisokolwa yamutuukra amutoola awa omuzia waae amukwerezia
Okwemra ao, Awisokolwa na awada awa Awiramba na Awakiimba awatakwezana
Awakune iwo waaema Tanganyiika asi aaetwa mbwe Rienyi Kowuoyo
Guukwa waawu Murianyi ni Kigunga wamwawu waae waawanga awavuwi awamenyere ampi ne enyanza
Owuire wulala Isamba-samba riagombaka nawo, waizukira ni wari kuwuziwa kungulu
Omuyaaga gwawareeta mpola- mpola nauno guuza guwagowia Ekiseegi
Awantu wano waatanika okugenda-genda ni wagaala asi aa waesanga okumenya geeza
Waaza watuuka Mungeri, kugia Iragwe, nauno waatuuka Eukisingiri
Murianyi na awantu waae iye wasigala Eukisingiri
Ni wamwawu waae Kigunga iye yagia emberi atuuka Gembe
Kino nikio ekietwa mbwe Eukigunga
Ewiriango windi ewia Awasuba ewisigaale, wiagia wimenya muwialo windi ne ewizinga ewigawukaane-gawukaane kiomo Engooze, Kiwua, Kwiremba, Kwiringiti, Kwitakawiri ni Kibuogi na awandi woona watanyika wagia muwialo windi ewifwana Awendo, Emuhulu, Ewuigase, Suuna, Mululambwe ne ewialo windi ewisigaale
Ekiagera ni watanyika otio no olumbe olwa endoolo olwa waitanga ino
Kutio Awasuba wari awantu awangi ino kandi wa-ambre ekialo ekikaate
Awasuba na awantu awagezi kandi awasiani awamanyikaane ino
Omugaaka na Awazia Waae Kale ino yawangao omugaaka owaetwanga mbwe Wayonga
Omugaaka ono yawanga na awazia waae wawiri
Omulala yaetwanga Wakaanya no owundi yaetwanga Okaaka
Owuire wulala Wayonga yaeta awazia waae wawiri wano mukidiori kiae kandi atanika okuwalaga mbwe, “Waana wange inze nyingeeno mbona mbwe miire okuluya kandi amiire gange aga okufwa gari ampi
Mbona na amalwire ni gankuba amakaate-kaate kandi nagagia ninze geeza
Kutio nyagala mbwe mugie mukigiri mundetre enkwi ezia okuota mukidiori
Iwue Wakaanya nyagala mbwe ondetre olukanya olwa enkwi
Niwue Okaaka gia ondetre olukwi lulala lweng'ene
” Wakaanya no Okaaka waafuma kiema wawanga ni walagrwe ni swawu okugia okumutenyra enkwi
Olwa waareeta enkwi, wazita ansi
Nikwemao, Wayonga yalaga awazia waae mbwe waginge enkwi ziawu ezio mumakono
Olwa waamala okuginga, yalaga omuzia waae Okaaka mbwe asooke avune olukwi lwae
Okaaka yavuna olukwi lwae olwo wuangu- wuangu kiema yawanga na alagrwe aluta mumasiga
Naemao yalaga Wakaanya omuzia waae omukulu yoona mbwe avune enkwi ziae kiema yazireeta olukanya olwo
Kutio Wakaanya yagezania okuvuna olukanya olwa enkwi kiomo yawanga na alagrwe ni ziamutamra
Nikwemao yalaga omuzia waae Okaaka yoona mbwe azivune kandi azite mumuno ni ziamutamra
Nikwemao omugaaka Wayonga yalaga awazia waae mbwe wiikale ansi mukidiori
Olwa waamala okwikala ansi, yatanika okuwagerera ni awalaga otino, “Waana wange, mbona mbwe amiire gange aga okugia okugona gari ampi
Ni muuza okusigala kumugizi guno, nyagala mbwe mugonzanie kandi muzogaane muwe ekintu kilala
Nimutakorre otio kandi mugende-gendre alala, awazigu waesa okuuza wawaita wawamale chwe
Enkwi ezia mberenga ni mbatumre, ziwagerera otino, “Olukwi lulala lulagana okugenda-genda omuntu mulala kandi okuria mulala, no okukola engira ziao zioona omuntu mulala
Ni olukanya olwa enkwi lutugerera mbwe mugonzanie kandi muwe alala aa awulao oesa okuwaingramo yawanyaga ekintu kiinyu ekia murinakio
Kutio kuno kutugerera mbwe owulala kumugizi wulootu okukira okugawukana
Andi oesa okuingirizia mbwe Awasuba waawulanga ne emiwaayo giawu egia waawayanga
Ni tugamba-gamba kumiwaayo gino, tugamba-gamba kumiwaayo egia Awasuba waawaayanga na Awazungu wakiari okuuza kukialo kiifu kino
Kuwuene emiwaayo egifwana egia omupiira egia awantu wawaaya enyinga zino giawulangao
Ni Awasuba waawanganga ne emiwaayo giawu emilungi kandi egia waawaayanga ni wagonziizie kiomo enkuyo, eminyika, okuvuga amaato, enyembo ezia eboodi ne ezindi ziona ezisigaale
Enkuyo: Ni tugamba-gamba kumiwaayo egia enkuyo, mpaka twiwuuzie mbwe enkuyo niki? Ni giawaywanga otie? Enkuyo ne emiwaayo egiawaywanga ne ekirindi ekiwanzrwe kio omupiira
Omuwaayo guno gwawaaywanga na awazia awakiari okukwa
Emiwaayo gino ni giawaaywanga, oluwega kio oluwega lwawanganga na awantu munaane
Ku awantu wano woona omuntu kio omuntu yawanganga ne ekiti kiae ekia aendia nakio enkuyo
Ekiti kino kiawanzwanga no omunwa gwigodre kie ensimbo egendwa -gendwa nayo kandi kiwa ekiwuu
Emiwaayo gino nigiawanga ni gikiari okutanika, walowolanga omuntu owa kio omugai
Omuntu ono yaewuanga ekituutu ekia awuuta na aagala mbwe emiwaayo gitanike, okwemerezia emiwaayo, no oluwega lundi lunywesiziwue namba ne emiwaayo giwaairwe uwiiwi
Emiwaayo egia enkuyo giawaaywanga enyinga ezia igulo awantu ni wamiire okukola emirimo giawu namba iwasu ni rimiire okuola
Oluwega olukirre luwa ne ekisangaalo ekinene ino kandi wairana mukitemo kiawu na awaala waawu waemba enyembo ezia owukire na awantu waawu woona wagomera owukire wuawu
Enkuyo nigie emiwaayo egia Awazungu waeta mbwe “Hockey"
Okwanguya Ng'a Nikwo Okusooka
Eminyika giawanga emiwaayo emilungi ino okukira emiwaayo giona egiawaaywanga
Emiwaayo gino giawaaywanga na amakula agakiari amatono okutanikra emiaka ikumi ni munaane okugia emberi
Emiwaayo gino giawaaywanga igulo awantu ni wamiire okukola emirimo giawu giona
Eminyika giawanga emilungi ino aeniki giawanga ni gilagana mbwe omunN rewe mugata namba mukalu, kandi emiwaayo egio giawanga ni gireeta owulala kuwantu awamenyere ampi muwitemo
Turi na awantu awawanga ni wamanyikaane muminyika kiomo Anyanga Simba, Amisi Otura, Oburu Nyaranga, Agoro Ochumba na awakalu awandi awasigaale
Omuntu owawanga na akirre muminyika yagingwanga kumawega kandi yakubrwanga eng'oma, ewituutu, enziga na awakazi woona ni wakuba ewigala-gala na amawega
Emiwaayo egia eminyika giawanga ni gukolwa mukiwati nakuwa kulusenye olunyoowu
Aweminyika wano wairwanga muwialo windi okulwania awakalu wandi awari eyo
Awalwananga eminyika, watuukranga awaala awawasena mungira enyoowu nikulondokana no owukalu wuawu
Enyembo: Kuwuene enyembo zituukrana kunganda ziona eziri kukialo kuno
Ni zirio enyembo ezia awaana wato ne enyembo ezia awantu wakulu
Zirio enyembo eziembwa na awaala, eziembwa na awakazi, awazia na awagaaka
Ezindi ziona ziembwa na awantu woona alala
Ni zirio enyembo ezireetra awantu wakulu ekisaangalo ne ezindi ezia emiwaayo ne ezindi ziona ziembrwa awaana kugere wagone wuangu-wuangu
Owungi owua enyembo ziaembwanga enyinga ezia enserezi
Omuntu ni yawanga na akone ekintu ekilootu mukitemo kiawu yaesanga okutondowolwa okuwitra munyembo
Ziawangangao enyembo eziageranga ekiwuuzo ekia awazia na awaala kiawa ekilootu
Kuno kwanigirizia awiwuuzi na awantu awatiwua okuweera ale ne enyembo ezifwana otio ziembwa
Munyinga ezia emirimo, Awasuba waembanga enyembo ezireeta amaani no okugera emioyo egia awakoozi awe emirimo gitaluya
Awasuba na awantu awamanyikaane kandi awagonziizie okwemba enyembo ezigera emioyo giawu giawa alala
Okudiewana okwa amaato Okudiewana okwa amaato ne emiwaayo egigera na awantu wawa no owusangaavu ino mumioyo giawu munyinga ezia wawona amaato gaawu ni gakira amaato gandi
Munyinga ezia awantu waagala okugia okudiewana, wawana owuato owukonzrwe geeza kandi owuesa okwivuga
Ni wamiire okutuukra amaato agafwana gatio katio walowola awamgi
Okumanya mbwe omuntu aesa okuvuga geeza, osooka wagezania awantu mungira eya okuvuga na amaato aga muwitemo wiawu
Awagaaka awamiire okuvuga, niwo walowola awantu awamanyire okuvuga kandi waewua enamba omuntu kio omuntu
Awasuba waawanganga ne engira enyingi ezia okudiewana
Endala ku engira ezio ni owuato owuyia ni wugwisiziwue kumanzi awazia wawuvuga kandi wagia waembera awandi mukitemo kiawu, katio awantu awa mukitemo ekio woona wafumia owuato wuawu waatanika okudiewana
Eyo okuwiri, kalala kumwaka, awagaaka awamenyere muwitemo ni waagala okumanya owuato owusomoka okukira amaato gandi
Kutio waalowolanga owuire waalaga awantu woona wareeta amaato gaawu kugere wamanye owuato owuesa okukira amaato gandi goona
Awazungu ni wamiire okuuza, woona wawa no okwagala mbwe ewiriango wiona ewimenyere ampi ne enyanza, wawe ne emiwaayo egia okudiewana
Kutio waalowolanga omwezi kalala kumwaka aa awantu waagana kandi wawa no okudiewana
Kuno kwatoolanga emidiira iwiri namba okukira ao
Awavugi awakirre, waewuanga ewintu wingi namba ewindi ewia wairra aweene amaato
Ni wairane engo, aweene amaato wawaingizianga alala na awantu awamenyere mukitemo ekio mungira eya okuwaitra eng'ombe, okuwagoira amalwa namba okuwaitra embuzi
Awalamu waawu woona wawatondowola ni wawasiwra ewitiiti ewia watone munziizi ziawu
Okudiewana ne emiwaayo egia Awasuba wamiire okuwa ni wakola okwemera ensimuko yaawu kandi wakia gigonziizie nauno reero
Kale ino awaala wakwewuanga ni kulondokana ni kiema wamanyire emirimo egia okurima kandi kino kiageranga awiwuuzi waawu waewua eng'ombe nyingi
Okurima ne emirimo eminene egia Awasuba wagonziizie okukola kugere watuukre okuria okwa waria
Awasuba watanika okugerera awaana waawu, awakizia namba awekiala okumanya irima ni wakiari awauka
Awantu ni wakiari okutanika okurima wirio ewilagano ewilaga awantu mbwe irima katio risugaane ritanike
Ewilagano ewigera awantu waamanya mbwe irima katio rimiire okutuuka ni enyonyi ezietwa mbwe amagungu-gungu ni gawita, ewisasi alala ni ifu eriamba ekialo
Wirio ewigiri ewia enyanga ne ewuinwe ne efumrako, awagaaka katio wamanyire mbwe irima rimiire okutuuka
Irima rifumiziwua kumwezi ogwa kienda mpaka omwezi ogwa ikumi ne endala
Wirio ewintu ewia awantu wakola nawio kugere warime emisiri giawu geeza ewifwana ebeeti, embago, emiolo, embasa ne ne embago ezia ewisiiria
Awantu ni wamiire okurima kandi emvula emiire okukuba esugre, katio wafumia emwo ziawu okukomera
Emere emala amiire asatu namba ane nikwo yafuma mwilowa
Emwo ne emiire okufuma, emala omwezi mulala yaasuga ikoola
Ikoola riesa okumala omwezi mulala namba emiezi iwiri ni kulondokana ne emisiri egia omuntu ari nagio
Emere ne emiire okulawa, emala omwezi mulala katio yaasuga okugeswa
Awasuba wamiire okuwa ni wakomera emwo ezifwana ewiduuma, amaemba, owulwe, epindi, enjugu amabwoni, amariiwua, amatooke ne ezindi ezisigaale
Owungi owua emisiri egia Awasuba gituukrana muwigiri, kumwalo alala ni mumigizi giawu
Tuwula no okugawukaana okunene ku emere ezikomerwa kumwalo, mukigiri ni mumigizi aeniki kulondokana ni owulootu namba owuiwiiwi owua ilowa
Eminyaako-nyaako egia awantu awarimre mukigiri watuukra ni owuirinzi owue enkembo
Ni kumwalo kwona awantu wari ne eminyako-nyaako egia okurinda emvuwu
Mumigizi giona awantu wari ne eminyaako-nyaako egio okurinda emiandu egifwana eng'ombe, embuzi, amagondi, alala ne engoko
Kale ino, okuria kwawanganga kungi aeniki awantu waarimanga emisiri eminene kandi emvula yakubanga nyingi
Kale, emirimo eminene egia awaala na awazia giawanga irima
Ni amaginga gano, okuria kuri kutono aeniki owungi owua awazia na awaala wagia musikuuli okusoma kandi awandi ni wamiire okumala isoma riawu wagia enze okwagala emirimo
Kutio kuno kumiire okugera enzala eri nyingi mukialo kiifu kino, kandi emiwiri egia awantu gioneke kandi waawa awalwire aeniki nawaria okuria okuomboka emiwiri giawu geeza
Ivuwa ne ekintu kilala kumirimo egia Awasuba wagonziizie okukola ino
Awaana awekizia wagitanika ni wakiari watono kandi wagikola muwulamu wuawu wuona
Kale awiifu wawanganga ne engira enyingi ezia okwamba emvwa eziwulao enyinga zino
Awantu wavuwanga ne emigono, amasaku, enzero, enkwira, amalowo, amaunga, ewikokoolo, owuduwa, alala na amasawi
Emigono giategwanga munzuzi
Kino giagereranga emvwa ziambwa mungira enyoowu ino kandi emvwa nazikaesanga okufuma mumigono ni zimiire okuingramo
Amasaku gakolwanga nago mungira eya okufumuta emvwa
Enzero ni ziategwanga munyanza kandi ziareekwa okugonamo nikwo enkio omwene ezio agia okuwana ne emvwa ziingiremo, kandi zikubwa emitwe nikwo ziambwa na amakono
Enkwira ziategwanga ampi ni kusanyaata aa emvwa ni ziema ewuziwa okuuza okunywa amanzi aga kukialo, zingiramo
Ni amalowo gategwanga mungira eyo okufumutako ewiambo katio emvwa ne eeza okuria yagaza
Amaunga ga-ambanga emvwa kiema emigono
Ewikokoolo wiategwanga munyanza eri ampi kandi wiakululwanga okureeta emvwa kunsanyaata
Owuduwa wuafukwanganga mumanzi kandi emvwa ni zinywere amanzi ago zidangaala kandi ziambwa mungira enyoowu
Amasaku, amasawi na amakore gafumtrwanga emvwa
Kale awantu wavuwanga emvwa ezifwana kiema ensewu, emina, ewidonge, emfulu, ewikooko, enkwane, eningu, ensooga, engege, amasoote erawa ne ezindi ziona ezisigaale
Mumiire gano owungi owua awantu wa-amba emvwa mungira eya okutega engoye ziawu kuwuzilwa
Engoye zitegwa ziarekwa ziagona mumanzi nikwo enkio walamuka kunkio kumagambazi okugia okuzitegula
Emigono, ewikokoolo wiirwa munyanza na amaato nikwo awantu wakulula okureeta kunsanyaata
Omuneke guvuwua ne eneeti ne etaaya munyinga ezia owuire
Awandi woona wa-amba emvwa ezia engege ni tupa-tupa erigizwa munyanza ampi ne ensanyaata na amasiira gakuba
Owungi owua emvwa ezivuwuanga kale ziwulao nyingeeno
Amiire gano turi ne emvwa ezifwana embuuta, omuneke, ne engege
Ivuwa ne emirimo egimiire okukomia Awasuba ino aeniki amasendi agatuukrwa mu ivuwa gamiire okugera awantu wiifu wasomizie awaana waawu geeza kandi waomboke amayumba amalungi
Kuwuene ivuwa rimiire okugera Awasuba watuukra owunyazi omungi ino
Kale ino ekisusu ne enkudu ziawanga awiiko ekiwee ne engege
Wawanga ni wagenda-gendera alala kandi ni wakola ewintu wiawu alala
Owuire wulala waganyana mbwe wagala okumanya agati yaawu omuntu oesa okugenda-genda wuangu okukira owundi
Kutio waaganyana ku owuire owua watanika olugendo lwawu Ewiugase mpaka Eukigunga
Olwa owuire wuatuuka, watanika olugendo lwawu kiemo wawanga ni waganyane
Ekisusu yatanika olugendo na aazakana na aingirizia mbwe nio omiire okukira
Olwa yatuuka Mungeri, yakenga mumwoyo gwae mbwe agia okuwona omwiko waae enkembo owawanga na ari na awageni
Olwa yatuuka aa enkembo, yatuukra enkembo na ari na awageni wangi ino kandi wanywanga amalwa
Olwa enkembo yamuwona, yamuingizia ne ekisangaalo kandi amulaga mbwe aikale ansi anywe amalwa na awageni waae
Ekisusu olwa yawurra otio yaworra mumwoyo gwae mbwe ekiandiire nikio kiange kandi yalawra mbwe wawanga ni wadiewana ne enkudu
Yatanika okukomona awageni amang'ana na akodekena amalwa kandi na aemba atino, “Ekia ntere munda nikio fwa nakio.”
Nikwemao enkudu yalondako mpola mpola ne emba tino, “Mpola, mpola eisia owusara.”
Enkudu yagia emberi ne enyegera ku omukoori
Olwa yatuuka Mungeri yawurra mbwe omwiko waae agiire okuwona enkembo
Yatanika kandi okuemba na awoola otino, “Mpola, mpola eisia owusera” na anyowena muwisaka
Ekisusu yawanga ne ensa
Olwa yawarra enyinga, yatuukra mbwe ne ensaa kienda ezia omuwasu
Enyinga ezio, enkudu yawanga ne eri ampi okutuuka Egingo
Olwa ekisusu yafuma okukezia awakazi awawanga ni wakuba edoodo nie yawurra mbwe omwiko waae enkudu awuinwe na anyola muwisaka na awita
Yairana muntereko atoola olukuri lwae aa omuntu owundi atanika ekibusi na alonda enkudu
Ne ekisusu atuuka Iragwe yatuukra amayoyo na awiiko waae wandi ni wakuba omupiira
Yatanika okutondowola awiiko waae na awoola atino, “Gunywere! Gunywere! Geeza! Reero mpaka mbakorre ekintu."
Awazia mukalanguke."
Enkudu yagia emberi no okugenda-genda okuwita Egingo mpaka etuuka Eukigunga
Olwa yatuuka aikala enyinga nyingi na akiari okuwona ekisusu
Ekisusu yawanga na lawire mbwe wadiewananga ne enkudu
Olwa omupiira gwawua kandi na akezania na awiiko waae nikwo yaingirizia olugendo lwae agati yaawu ne enkudu
Yafuma ne ekibusi agia atuukra enkudu ne emiire okuingira kandi ekodokera amaweere
Ekisusu na awantu awawanga ao wawanga no okuluguula ino aeniki wawanga ni wamanyire mbwe enkudu ngesa okumuwita kulugendo
Kino kitugerera kiema awakulu wawoola mbwe, “Okuyanguya nga nikwo okusooka, mpola mpola eisia owusera."
Omulaguzi no-omuntu otiirwe ino muwitemo wiifu
Awalaguzi ngawari awangi
Omulaguzi awoonwa ne emidambo girio namba ekialo nikigazre na amawiiwi
Omulaguzi awoona awintu ewia awantu wandi ngawaesa okuwona
Omulaguzi akoola emirimo giae nikulondokana ne ewikeeno ewietwa mbwe emisambwa egia ekialo
Omulaguzi akoola emirimo giae ne esimbi, enyengo, ne ekisisitro
Awalaguzi waesa okuwa awasaaza namba awakazi
Owulaguzi wuema ku-sumuuko nakuwa ugulwa amasendi
Owulaguzi owuesumuuko ulootu ino okukira owugurwe amasendi
Kukialo kino awantu watiire omulaguzi aeniki aeeza okwiita omuntu muwulaguzi wuae
Omulaguzi enyinga zindi asiiga awantu muwitemo wiawu
Wario awalaguzi wandi awatega awantu no-ousalu namba ewintu kiemo ewitangu, embwa, enzoka, ne ewintu windi wiona efwana witio
Awalaguzi wandi watega awantu no olukuwa olwa kwigulu
Ni awandi wanyiwa ekialo, awandi wamiirika ekialo namba na amakawiira gaaza okuwaao
Awalaguzi wandi woona walungi aeniki wari awareezi kandi emiti giawu gitunzia awantu mumalwire gaawu
Awalaguzi woona wario awaweyi kandi awasiiga awiwulane awamenyiire mukitemo
Awantu wano woona wakirana kuwurezi nikulondokana ne emisambwa egia wareera nagio
Awasuba wawanga na awalaguzi awamanyike ki Ewukisingiri Ivwang'ano Ewigase Awalaguzi woona warindanga ekialo ne emiyaga gifumiire egireeta olumbe namba enzala
Awakula Wareetre Owuami Ivwang'ano
Kutio Omuzungu yaeta awalangira awa omwami awawuuzia, ni wawona Ling'ung'u ni awalowra okusolozia omusolo?
Ekisusu Kisiganie Emvuwu ne Enzovu
Owuiko Wulootu Okukira Owuzigu
Nguna nio owaiwula Awisokolwa
Nio owasooka kwi ivuang'ano na aema
Enganda agia amenya mu ekigiri ekia reero kietwa mbwe Isokolo
Ng'una ono yawanga omufugi owe emiandu egia eng'ombe ne embuzi
Nyanga ndala yatuma awaana waae mbwe wagie wanywesie emiandu kumwalo aeniki enzuzi ziawanga ni zikamiire
Olwa awaana waikanga waawona eriosi ni rivunda ansi rewe mwisaka ampi no omwalo
Wairana engo wuangu-wuangu okugia okweta swawu kugere agie awone ekikola mwisaka omwo
Omugaaka Ng'una owawanga nalukrwe mbwe Mugamba Geeza yatoola amafumo gaae atanika olugendo oluwariire kumwalo aa eriosi riamndanga ao
Yagia na anyola mpoola-mpola kandi nakengera kugere amanye omuntu oyo nari omuzigu
Olwa yatuuka ampi yazindusia omuntu oyo amasaai no omwoyo omunene
Ori wakitemo ki! “Luwaare yamuirania na awoola, “Ndi wakitemo ekia Euganda"
“Kwite! Ota nyita!” Eema ooze ano!
Yagia ku Ng'una na adaada, amasaai nigawuere mumuwiri
Oganyire tugie niwue engo?
Nganyire aeniki awiifu awatwawerenga nawo waagire okwira oukeke wandeka ano ni nyalala kandi nkiari kuwawona na reero
Mugamba Geeza yagia ni Luwaare engo
Waamenya nae nauno yamukweresia
Muka Luwaare yaetwanga Wiramba
Yaiwula Rintu omuzia waae omukulu, nikwo aiwula Kimba Muteega Ngoe
Ng'una yang'anyia Luwaare oetwa mbwe Kiema agenda okumumenyia kumugizi gwae omwene
Kuno kwawa kutino nikulondokana no olumbe olwa omuzia owa Ng'una owa Kimba yakuba no owuta afwa
Awazia awa Ng'una walowanga mbwe enyumba eya ng'ina Rintu ni Kimba ngevunirwa yatewuako ekinono
Okwemerera ao Mugamba Geeza oetwa mbwe Ng'una owa ambula Luwaare oetwe mbwe Kiema wakiari okukwezana na reero
Kale kale ino, yawangao omwami Eluzinga owaetwanga Oguta owanyasianga awantu awa Ivwang'ano ino
Awakula wikala ansi owuire wulala okuwona ekia waesanga okukola watoole Oguta kuwuami, namba wamulowere okuwa omwami Ivwang'ano
Ni agie emberi okuwa omwami owa Eluzinga
Waagala omuntu ogia okumenya nae awe owemirimo giae nauno amanye aa amaani gaae gari
Awakula waeta awaana awekizia amakula malala wairwa kusanyaata, kandi ano watanika kusuawuka awaana wano ne wigasiri
Awaana wandi woona warumuka ni Lung'ung'u nio owasigala kusanyaata eng'ene
Ano nio Ling'ung'u yalowolwa, okugia okumenya no Oguta
Ni omugaaka Oguta nakamenya nae, yamurumusia
Nikwemao Ling'ung'u ya-amba owiiko no omulangira owa Oguta owawanga omuganda waae, kandi yawanga na amanyire okuwoola Ekiswaili
Ni Ekiswaili kino, nikio ekia Ling'ung'u yagalanga mbwe amanye aeniki ogwo nigwo omunwa ogwa Omuzungu yawanganga na awoola
Kutio Ling'ung'u nakawa owemirimo owa Oguta Eluzinga, ni Ling'ung'u yakola egia Obari yakola kumagare
Owuire wulala Omuzungu yaaza Eluzinga, Ling'ung'u yoona yagiao, olwa Oguta yamuwona yareka-ureka Omuzungu agia, nikwemao yaeta Ling'ung'u kandi alaga omulangira mbwe amuswawuke
Omulangira yakola kiema omwami yamulaga
Ling'ung'u yairana Ivwang'ano kandi awagaaka awawakula wamweta nauno wamuwuuzia ekigia emberi, ni yawalaga mbwe amiire okumanya okuwoola Ekiswaili
Ekio kialagananga mbwe aesa okugamba-gamba no Omuzungu omwene
Ling'ung'u yairana Eluzinga, kandi awantu walowolwa okwira ewintu aa Omuzungu, Ling'ung'u yoona yasawa iwaga mbwe agie
Ekintu ekio kiambia omwami Oguta okusu ino, kandi ya-amba Ling'ung'u no okumuira munyumba yaae eyo okusuwa awantu kandi alaga awalangira mbwe wamuswawuke no okumwa emirimo emikalu
Kuno kutulaga mbwe Ling'ung'u yawanga omuntu owekitigi
Olwo okusatu, katio wamuganyra okugia
Ni waagalanga engira eyaesanga okumusiwiramo nagiire, kutio wamwa ewintu wizito ino ewiataesanga okuginga nauno atuuke nawio kuisori aa Omuzungu
Waawanga ni wamanyire mbwe agia okuwizigiza, aeniki wiawanga ewinN ewizito okumukira
Ni Ling'ung'u yawanga na amanyire mbwe no omwiwa owa Eukisingiri, ekio kiagera awa omusiani mbwe wakooza waae wagia okumutunzia okuginga ewintu ewio
Nitio yaginga ewintu ewio nauna atuuka Eukisingiri, yatoola omuntu ewukooza waae owa mutunzia okuginga ewintu ewio nauno watuuka Euigasi
Olwa yatuuka Euigasi yatoola omuntu wundi owamutunzia okuginga ewintu ewio, nauno watuuka ampi ni kuisori aa Omuzungu
Omwami Oguta izukira nawona Ling'ung'u na atuukre ne ewintu ewia Omuzungu
Oguta waluguula ino
Ling'ung'u yagia aikala ampi ni omulangira owa Omuzungu, omwana rewe yawitanga ampi ni omulangira ono
Omwana ono yawanga na agingire amatooke ni omulangira ono yamusakula, ni kane omuzungu yawonanga omulangira nasakula omwana ono amatooke
Kutio omwana oyo yatuguka na amaziga ukalu narirra
Omuzungu yaeta omulangira ono kandi amuwuuzia ekia omwana oyo arirra
Olwa yatuukra mbwe amunyagre amatooke yamusomosia mumirimo
Kutio Ling’ung'u yawona mbwe kane Omuzungu na agala ewinN ewie ensakuzi
Olwa Ling'ung'u yairana Ivwang'ano, yalaga Awakula mbwe Omuzungu no omuntu otagala ensakuzi
Ewintu wiifu wiona wiri Eluzinga ano, kutio mwakuno ni waazre tutanike nawo iye, emundu ezia wari nazio, nazikola emirimo yawa
Kutio olwa Oguta yatuma awalangira waae okuuza okusolozia omusolo Ivwang'ano, awazia watanika nawo iye
Amang'ana gagira Oguta mbwe Awakula walowere awalangira waae okukola emirimo egia okusolozia omusolo
Omwami Oguta okusu kwamuamba ino
Yagia ku Omuzungu kuisori mbwe amue awalangira awari ne emundu eesa okwita omunN
Omuzungu yalowa kandi amulaga mbwe aaza omwene
Omuzungu yaaza na awalangira waae
Kutio yaita emmwu alariika awa Ivwang'ano woona namanyire mbwe Ling'ung'u aaza okuwao, ni ngakaaza
Omuzungu yawuuzia Oguta na awantu awakuba awalangira waae wario ao
Oguta yagalanga Ling'ung'u kutio yalowa
Omuzungu yaa Oguta awalangira okugia okwamba Ling'ung'u Ewukula
Ekiina ekia Awakula ekio owuire kiaikola kandi wawona mbwe wiire Ling'ung'u aweene
Wavuga owuire owuo ni wagia kuisori
Olwa Oguta yagia Ewukula atuukira mbwe Ling'ung'u awulao kino kiagera Oguta aunguka wuangu-wuangu kugere Ling'ung'u atatuuka kuisori nakiari okutuuka eyo
Owuato owuairanga Ling'ung'u ni wutuuka kuisori, Oguta ona amiire okutuuka
Olwa Oguta yawona owuato kuwuziwa yalaga omulangira owa Omuzungu mbwe, agie aaganire owuato owuo ni wugowa kandi a-ambe Ling'ung'u amute munyumba eya owusuwe
Omulangira yatuukra Ling'ung'u nari muwuato owuo, kandi yamuamba amwira munyumba eya owusuwe
Ling'ung'u yatanika okukuba erioga kandi nakuba olwiigi, kutio owuti wuamba omulangira oyo nauno alaga Oguta mbwe, “Omuzungu nawurre erioga erio aesa okundumusia mumirimo."
Kutio yagia ayigurra Ling'ung'u kandi amuira emberi owa Omuzungu
Omuzungu yawuuzia Ling'ung'u ekigera ni yalowera awalangira awa omwami okusolozia omusolo
Ling'ung'u yalowa, mbwe ekio ne ekintu ekia atamanyire, aesa kueta awalangira awo omwami awo kugere awawuuzie
Walowa mbwe nawakamuwona ku wantu awawangao
Kutio Omuzungu yawona mbwe omwami Oguta awula ne ekilagano mbwe Ling'ung'u yalowra awalangira okukola emirimo giawu
Kutio Omuzungu yatanika okuwuuzia Ling'ung'u ekiikola Ivwang'ano ne Eluzinga
Ao nie Ling’ung'u yatanika okumulaga mbwe Oguta ngano omwami owa Ivwang'ano, ni ari omwami wa Eluzinga
“Ifwe turi no omwami wiifu, oetwa Mwagira”, kutio Omuzungu yatuma awalangira mpaka Ivwang'ano okugia okuiyukira Mwagira
Mwagira yaaza, kandi Omuzungu yamwaganira kunsanyaata, kandi yaganya mbwe kane ono nio omwami owe Ivwang'ano
Kuno kwatuukra na Awakula wamiire okusiita ekisisitro kiawu kigazire, kutio ekiawagalanga nikio ekiikola
Eng'oma eya Awakula eya waema nae Ewukunta, Euganda yakubwa
Omuzungu yatanika okuwuuzia Mwagira amang'ana aga Ivwang'ano kandi Mwagira yamulongra goona
Nikwemao Mwagira ona yalowa mbwe Oguta ng'ano omwami owe Ivwang'ano
Oguta no omusakuzi osakula eng'ombe, embuzi alala ne emere
Gano ga-ambia Omuzungu okusu nauno awuuzia Mwagira ekia aesa okukorra Oguta
Omuzungu yaingirizia kandi awona mbwe omuntu ono no omukangasi
Kutio Omuzungu yalonda amang'ana aga Mwagira yamulaga
Nikwemao Ling'ung'u nio owalowolwa okuwa omwami owa Ivwang'ano ni Oguta awa owa Eluzinga
Ao nio Awakula watanikira okuwa awaami Ivwang'ano
Ling'ung'u nio owasooka okuwa omwami kumiire aga Awazungu
Kutio awakulu wawoola mbwe omuzia magio kandi afwira ekialo, Ling'ung'u yafwira ekialo
Omwala Owasererwa ni Inani Maraga
Kale ino yawangao omwala owaetwanga mbwe Walongo
Walongo yawanga na agonziiziwue na awiwuuzi waae aeniki yawanga omwana owasooka mumakono aga awiwuuzi waae kandi ng'inwae yawanga na afisia awaana
Kiomo kiawanga enkola eya awaala Awasuba, Walongo yoona yawanga na agonziizie okukola emirimo egia munyumba kiomo okugia okuteenyra ng'inwae, okuyukra amanzi ne emirimo gindi egifwanana gitio
Olwa Walongo yawanga na amiire okutuuka emiaka egia okukwewua, swae yamueta kandi amulaga atino, “Omwana wange nkugonziizie ino kandi nganyagala mbwe okwewue no omuntu otari omulootu."
Kutio Walongo yawurra amang'ana aga swae yamulaga aeniki yawanga na atiire swae okukira omuntu-umuntu
Nikwemao awazia wangi watanika okuuza kumugizi ogwawu Walongo ni waagala mbwe wamukwe
Owasooka okuuza yawanga Omukinga owaetwanga mbwe Mukoi
Mukoi yawulanga eNmbu kandi enyindo yaae yawanga endiire kutio Walongo yamulowa
Okuwiri yawanga Malowa Omwisokolwa ni yoona Walongo yamulowa aeniki yawanga omwipi kandi yawanga no olwasa
Awazia wangi waafuma muwitemo ewigawukaane- gawukaane ni waagala mbwe wakwe Walongo ni amang'ana gawakira
Nikwemao inani riaza ni riwoyre enguo endootu kandi yawonekananga omuzia osugre kandi omulootu okuwona
Olwa swawu Walongo yamuwona, yamuingizia kandi alaga ng'inwawu Walongo mbwe amufumbre ino
Inani riamala amiire awiri ni rikia ria ewintu ewia yafumbrwa
Olwa kwatuuka owuire owa okusatu, yasewurrwa omwala kandi wagia ne ekisangaalo ekinene ino
Olwa waatuuka engo, amanani gandi goona gawa ne ekisangaalo aeniki omwina waawu yawanga na awareetiire okuria
Olwa Walongo yawona kiema amanani gano gawanga ni gamiire okugaluka kandi gagala mbwe gamurie, yatanika okuria
Ni yawanganga ale na awaawu aa awulao omuntu owaesanga okumuwurra
Olwa owuire wuaNuka, amanani gano gatanika okunyunyuuta amasaai gaae ni olwa waawona mbwe Walongo amiire okuluya nikwo gatanika okuria omuwiri gwae
Amanani gano gamuria gamumala chwe kandi kwatoola amiire mangi na awantu awa engo waawu wakiari okumanya mbwe Walongo afwire
Olwa wawurra amang'ana ago, wawa na amaziga amanene aga kiari okuwonwa kukialo kuno kandi waifuuwa mbwe nyanga nawari ganya omwala waawu kandi akwewue ni inani
Kutio awakulu wawoola mbwe otaaza owareka ekiri mundago mbwe orumukra ekiri kuziwa namba otaaza owarumukra entamu efunikirwe geeza notamanyire ekiri munsi
Walongo yarumukra owulootu natamanyiire mbwe agiira anu
Kuno kwagera afwa olumbe olutamanyike kandi awiwuuzi waae wareka okuwona omuwiri gwae aeniki omuwiri gwariwua gumalwa chwe! Omwala Owalowa Mbwe Ngasererwa no Omuzia Otamukubire Ansi Kale ino yawangao omwala owa Awawaare owaetwanga mbwe Auma Nyodedo
Omwala ono yawanga omwala omukalangufu kandi owa awaala awiina waae namba awazia ngawakaesanga okumukuba ansi mueminyika
Kutio Auma yalaga awiwuzi waae mbwe omuzia orimukwa ariwa omuzia omukubre ansi
Awazia wangi awawanga ni waema muwitemo ewifwana Ewusaamo, Ewukiimba, Ewukinga, Ewutete ne ewiriango windi ewisigaale ewikwezania ni Awawaare waagezania okulwania omwala ono, ni yawakuba ansi
Owuire wulala Auma yafuma okugia okuwona Senge waae Iramba
Na ari munyumba eya Senge waae, Senge waae yagia alaga omugaaka Makaanya mbwe, “Omwala owa wamwitu ono amiire okutamra awazia wangi okukuba muminyika aeniki aagala mbwe omuzia omutoola no omuziaomukubre ansi muminyika."
No omwala omukalangufu kandi omiire okukuba awazia wangi ansi muwitemo wiona ewia Ivwang'ano
Olwa omugaaka Makaanya yawurra amang'ana gano, yaeta awazia waae wasatu mukidiori okuwalaga amang'ana gano
Awazia wano wawanganga Mukonwe, Mugambwa ni Mwawule
Olwa wawurra amang'ana gano wiikana kandi Mugambwa aifumia mbwe agia okulwania omwala ono
Senge wa Auma yoona yagia amulaga ekiikola
Kutio Auma yalaga Senge waae mbwe ni Mugambwa aagala okumulwania, walowoole olulaalo olwa okulwana kandi wamureke agia alage awaawu woona waweo
Ni olwa owuire wuatuuka, Awiramba na Awawaare awiiwula Auma waaza wangi ino namba awantu wandi awaema muwitemo windi ewia Auma yawanga na amiire okukubamo awazia waawu okuwona iye aagati aa Auma Nyodedo ni Mugambwa omuzia owa Makaanya
Ekilawa-lawa kiawanga ni kisarigiire kiri kia amanzi aga muluuzi ni omuntu kio omuntu awoola mumwoyo gwae mbwe reero ni reero
Olwa ekituutu kiarira Auma nio owasooka okufuma mukilawa-lawa na awakazi awa Awawaare wasomoka eno ne eno ni wakuba ewigala-gala
Ekialo omutengo-tengo gwamba Awirambawatanika okwingirizisana mbwe omuzia waawu anakubwa ansi
Kutio Mugambwa yoona yafumia awaawu ni wamukubra olwiga alala ni ewigala-gala ewia awalamu waae
Nikwemao iye riatanika kandi awantu woona wimerra kungulu ni wagala okuwona ekiiza okwikola
Mugambwa yategula Auma ni oluwasi olwa enkembo nauno kunyinga entono ezio Auma ari ansi
Olwa Awiramba waawona-uwona mbwe Auma ari ansi, watanika okuduma-duma ni waakuba enziga na awalamu waae wakuba ewigala-gala ni wautula ewitiiti munziizi ziawu ni wamufunikira nawio
Ni Awawaare nawakaganya mbwe omwala waawu akubrwe ansi kutio wasawa iwaga rindi mbwe wa-ambane kandi
Mugambwa yaganya kandi wa-ambana na Auma agingwa akubwa ansi
Ewigala-gala ne enziga ezia Awiramba kandi ziarra
Awawaare waginga amakono gaawu mbwe omwala waawu akirrwe
Auma yoona yaginga amakono kungulu awoola mbwe ono nio omuzia omukwa
Nitio Mugambwa yaserera Auma kandi waiwula awantu awakalangufu ino
Awazia awa Mugambwa na Auma niwo wagera ewiriango windi ni witia Awiramba aeniki waawanga awantu awakalangufu ino
Ekisusu ne entiang'i entono na amagezi gayo gakirre entiangi zindi ziona ezia mwisaka
Owuire wulala ekisusu kiasigania emvuwu ne enzovu, ni eziene ziawangani zitamanyire mbwe zisiganiwue
Nyanga ekisusu kiagana ne emvuwu, kilaga emvuwu mbwe, omwiko wange, inze ndi na amaani mangi okukira
Olwa emvuwu yawurra otio yagwa ne enseko ne ewoola, “Haa, haa, haa! Iwue owaaya kandi owoola-uwoola ekintu ekitatuukre"
Kutio waganyana ku owuire owua wagianga okugerania amaani gaawu
Owuire owualondako ekisusu kiagana enzovu
Kialaga enzovu mbwe, “Omwiko wange , ndi na amaani mangi okukira"
Enzovu yasaigira kunyinga nyingi ne ekia luguula amang'ana aga ekisusu kiamulaga
Nikwemao yamulaga atino, “Iwue ono ori ne ekikeeno?” Kutio woona wawurzania kuwuire owua okugerania amaani gaawu
Olwa owuire owuo wuatuuka, ekisusu kialaga emvuwu mbwe, “Iwue weera eno oambe olugoye luno ni inze ngie oluwega lundi luuria neena nyambriire olugoye
No owuriire ekituutu ni kina otanike okukulula olugoye
Yagia oluwega lundi kandi alaga enzovu yoona otio
Aeniki ekisusu ne entiang'i engezi, emmwu ne enzovu ziawanga nizitamanyire mbwe ekisusu kiwasiganie
Ekisusu ekiene kiagia kikaala asi, agati aa emvuwu ne enzovu, ni ngazikawanga ni zimuwona
Yauta ekituutu kandi emmwu ne enzovu ziatanika okukulula olugoye
Ziakulula nauno zialuuya eziene
Kutio ziamarizia ni ziwoola mbwe kane ekisusu kiri na amaani mangi
Kale ino ziawangangao entiang'i iwiri eziawanga awiiko ekiweye ne engege
Awiiko wano wawanganga ensisi ne ekisusu
Owuire wulala ensisi yagia okugamba-gamba no omwiko waae ekisusu ne emulaga etino, “Omwiko wange, nyagala mbwe ompe amagezi kiomo nyesa okutuukra okuria aeniki amaani gange gamiire okuwua
Olwa ekisusu kiawuna otio, kiamuiranizia otino, “Tuuza okwawa owuina owukaate owua owueramo kandi nyiiza okuwugra aa amiiso gaao geng'ene nigo gaaza okusigala enze"
Nyiiza okweta entiang'i ziona kandi ao nio ooza okulowola endala eyogonziizie oite orie kugere amaani gaao gaairane
Ensisi yaika muwuina wagiwugra nauno omunwa na amiiso gaae geng'ene nigo agasigala enze
Nikwemao ekisusu kiatanika okweta entiang'i ziona ni kiwoola kitino, “Awiifu, muuze muwoneko! Ekialo kiri na amiiso"
Ekisusu kiagera entiang'i ziona zitanika okuuza okuwona ekia omwami waawu awuine
Ekisusu kiatoola owukaana kitanika okwemba etino, “Awiifu muuze muwoneko! Awiifu muuze muwoneko! Ekialo kiri na amiiso! Ekialo kiri na amiiso! Ee amiiso agamogolwe!” Enzovu nio yawa entiang'i eyasooka okutuuka aa ekisusu kiawanga ne ekangatiire entiang'i zindi ziona kiomo emvuwu, etiiga ne entiang'i zindi ziona ezisigaale
Olwa entiang'i eneene ziamala okuuza kandi ziwona amiiso age ekialo, ensisi ya-amba entiang'i endala kutiang'i ezia aaza ezio eita eria nauno eiguta kandi efuma muwuina
Olwa ekisusu kiawona otio kiawa ne ekisangaalo ino aa kiaduma kigwa engereka eya oluuzi niki emba olwembo olwa ekisangaalo kitino, “Kane amagezi malungi, kane amagezi malungi, kane amagezi malungi."
Kutio okuwa na awiiko kulungi kandi kugera awaaria okuria okwo otamanyire aa kwemere
Awasuba na awantu awagonziizie okuluka ewintu ewigawukaane-gawukaane
Kutio wino niwio ewintu ewia wamiire okuwa ni waluka
Mabaala ni Mkaae Wankio
Turi ne ewiagi ewia enti
Wino wilukwa ne enti emiitwe egilondokana no wukaate owua omwene ekiagi agaala
Enti nizitigandwa mwisaka
Turi ne emiti egitoolwako entiganda kiema emiako, eminyamavuta, owuerere owuakanyu ne emikoma
Ekiagi ekia amankwati omwene ekiagi agia mumisiri ogwa amaemba gageserwemo yatema amankwati emitwe egia aingirizia mbwe giesa okumumarra emirimo yareeta engo
Nikwo kandi yagenda okutiganda entiganda ezia okusuwira emizizi egia ekiagi
Okutanika ekiagi oesa okutanika ne emikurikuri namba owuti owutigandrwe okuuza okusuwira endiga ezia ekiagi
No omiire okureeta entiganda katio ogiira eminya mwisaka
No miire okuwulula eminya katio nikwo otanika ekiagi ekia amakwati
Ekiagi ekia amatuutu kiona tutiganda emitwe egilondokana no owukaate owue ekiagi ekia oagala
Ogenda waulula eminya nikwo otema entiganda ezia ooza okusuwira endiga ezie ekiagi
Entai elukwa no owuti uton-tono utigandwa mwisaka
Entai zilukwa enene namba entono nikulondokana no okwagala okwa omwene yakio
Omuluki na amiire okuganyana no omwene entai nikwo atanika okuluka entai nikulondokana kiema omwene entai aagala
Katio omuluki na amiire okumarizia entai agitirizia, omunwa ne engoye ezia enkoma eziwalururwe kandi zikane ku iwasu
Awasuba wakola ne entai mungira eya okuwika epindi, enjugu, amaemba, owulwe, omugose ne emere ezindi ziona ezisigaale
Engari zilukwa no owuti owuakanyu uton-tono
Omuluki na akiari okutanika okuluka agia mwisaka okuvuna owuti
Owuti wuno wuvunwa na amakono
Kuwuti owuluka engari wuri aakawiri
Owusookre no owuti owukaate owua aitrra nawuo omunwa ogwa olugari
Owuo okuwiri turi no owuti owunyerere owua okuluka nawuo olugari
Omuluki na amiire okumna owuti owusugre okutanika emirimo giae, katio awalula engoye ezia enkoma ezia aaza okutanikra olugari no okumarizia
Muwasuba awakola ne engari ino ni awakazi mungira eya okusesa amaemba, ewiduuma, okugingramo emvwa, namba amabwoni, amariiwua ne ewindi wiona ewisigaale
Engari ni zimiire okulukwa awakazi katio wakunza ise eria eng'ombe wazioma nikwo watanika okukola nazio emirimo
Ewidida wiona wilukwa no owuti owuakanyu kiema engari
Omuluki owa ewidida aluka ewidida nikulondokana no okwagala okwa omwene ekidida aeniki wirio ewidida ewikaate-kaate ne ewidida ewitono-tono ewia okusia
Nikwemo omuluki agia mwisaka okukongozia owuti no okuwalula engoye ezia emikoma ezia okuitra omunwa ogwa ekidida katio nikwo yatanika emirimo egia okuluka
Ekidida ni kimiire okuwua omwene ekio akitoola yagia okukioma ni ise eria eng'ombe katio nikwo yatanika okukola nakio
Muwasuba ewidida wikola nawio mungira eya okugeseramo emere, okugingiramo amatooke, epindi, amaemba, amariiwua, amabwoni namba okuginga emere no ogia okusia
Ewigudu wiona wilukwa mungira efwanana ne eya engari, ewidida ne entai
Omuluki agia mwisaka yakongozia owuti no okuwalula engoye ezia emikoma nikwo yatanika emirimo egia okuluka ewigudu
Na amiire okuluka omwene ekigudu akioma ne ise eria eng'ombe nikwo atanika okukola nakio emirimo
Ewigudu wikolwa nawio mungira eya okutamo ewiokuria kiomo amaengere, amabwoni, amariiwua namba owuita
Ewigudu wiona wiakolwanga nawio mungira eyo okurenga emere no owagala okuolola omwina waao
Wino wiakolwanga ino na awakazi
Amauri iye galukwa ne emikuri-kuri, owuti owuakanyu owunene-nene ne engoye ezia emikome eziwalulrwe
Amauri gakolwa nago mungira eya okusanikira engoko kugere ekitangu kitaria
Awavuwi woona wakola nazio mungira eya okusanikira emvwa kugere enyamu namba embwa zitaria emvwa
Amauri gamiire okugera Awasuba wamiire okuwa no owunyazi owua engoko ino
Ewitegurro wilukwa no owunyerere owukongoziwua mwisaka alala ne engoye ezia emikoma eziwalarwe
Ekiteguno kitoola omuluki owuire owulala okuluka ma yamala
Ewitegurro wikolwa nawio mungira eya okutegula amage age engoko
Awandi woona wagingirmo ewiambo ewia okutegerra emvwa
Ewitegurro wimiire okugera Awasuba wafuga engoko ziawu geeza ni wakola nawio mungira eyo okugingiramo okuria okwa ziria
Ewidinyro wilukwa no olufwawa
Olufwafwa lukengwa kandi luanikirwa lwakala
Ni lumiire okurekwa ku amiire agawurikane, katio engoye ezio omukoma zikenywa uton- tono kugere zisiwe ewidinyro geeza
Engoye ezia omukoma nizimiire okukala zitowokwa mumanzi okuuza okwitwa omunwa ogwe ewidinyro
Ewidinyro wikolwa nawio mungira eyo okudinya amalwa na amalasre
Wino wilukwa no owusuwi owuanikirwe kandi wukane no owugongwe
Ewiseso wiswua kunkuri ezinywewua nazio amalwa
Amaunga galukwa ne ewigasri ewitemwa mwisaka
Nizimiire okureetwa zimamwa no omurro kandi ziwalulwa ne engeso nikwo omuluki yatanika okukola nazio emirimo
Amaunga gakolwa nago emirimo egia okumwa emvwa
Amaunga ga-amba emvwa ezifwana eningu, engenge, enkwane ne ezindi ziona ezisigaale
Olwero lulukwa ne engoye ezisitrwe na amagongwe alala ne ewiti wiona ewiambra engoye
Olwero lutegrwa emvwa muluuzi
Olwero ni lutegerwe geeza luamba emvwa enyingi ezilonda amanzi age emvula ne ekubre
Olwero lumiire okugera Awasuba wangi awamenyere ale ne enyanza okuita emvwa
Gino gilukwa ne ewiti ewiakanyu ewilowolwe muwiti windi
Wilukwa kie ewidinyro niwio wikaate-kaate okukira ewidinyro
Emigono giona gitegerwa emvwa muluuzi
Ni gimiire okutegwa girekwa giagona nikwo enkio gialambuziwua
Aweene emigono wagilambula owuire kio owuire kugere watuukre emvwa
Empungro zilukwa ne ewiti ewitigandwa mwisaka kandi wiamamwa no omurro
Katio ni wimiire okumamwa omuluki awiala kandi awiwalula ziafuma embaala nyingi nikwo atanika emirimo giae
Oluwungro ne ekintu ekia awakazi wakola nakio emirimo egia okuwunga isami
Oluwungro lumiire okugera Awasuba wamiire okutuukra okuria okwa isami okwa wagonziizie ino
Owuluki owua entamu ne emirimo egia awakazi
Awakazi niwo awamanyre ilowa ilungi erio okuluka entamu
Ni wamiire okutuukra ilowa ilungi, wagia waa-awa ne embago eya ensiro kandi wagingra mukidida ni waira asi aa wagia okulukra entamu
Ilowa ni rimiire okuera katio omuluki aumba entamu ezia awantu wagonziizie
Na amiire okuzimala aziira asi alootu yazisanikira na amatu nauno wuaNuka owuire owua okuzisamba
Owuire owua okuzisamba ni zituukre, agia mwisaka yateenya enkwi ezisugre okusamba entamu ziona ezia ari nazio
Entamu ni zimiire okuyia, katio omuluki azimizako amanzi na azikuba-kuba na amakanda aga eminyenya kugere amanye entamu eziire geeza
Na amiire okukola otio katio awaagala entamu walowoola entamu ezia waagala ni wamuolola emere, engoko, namba amasendi
Emirimo egia entamu ni okufumba ewio okuria, okuwika amanzi aga okunywa, okuginga amanzi no oema kumwalo, okugoiramo amalwa no okuwiikamo emere ezia okukomera
Omwana Owazigiziwua Mwisaka Jane Achieng Ongweno Kale ino awiwuzi waawanga ni wagonziizie awaana awekizia okukira awekiala
Yawangangao omuntu owaetwanga mbwe Kibodo owa mukaae yaiwulanga awaana awekiala weng'ene
Kutio olwa yaawanga ni isaai iwuae, Kibodo yamulaga mbwe mwakuno noiwule omwala kandi, omuzigize mwisaka otaaza owamureeta kumugizi gwange guno
Olwa omukazi owa Kibodo yawurra otio yawa no okuluguula, ino kandi endigiti yamukuba natamanyire umanya ekiri munda
Olwa owuire owua omukazi ono wuatuuka, yagia mwisaka ampi ne iyawo, aiwula awaana awalongo
Olwa yamala okwiwula, yatoola omwana owekiala azigiza mwisaka, atoola owe kizia aginga aira engo
Olwa Kibodo yawona omukazi ono no omwana we kizia yasangaala ino mbwe mukaae amwiwurire omuzia , natamanyire mbwe azigize omwana wundi owe kiala mwisaka
Owuire owuo omukungu rewe yagia okusena amanzi mwi iyawo, omukungu oyo olwa yawarra oluwega yakuba amiiso ku omwana omurere
Omukungu ono yatoola omwana ono agia nae engo okugia okumerera
Yamuluka mbwe Wanyanga
Owuire wundi ni Wanyanga amiire okuwa omuntu mukulu yagenda okusena amanzi mwiyawo, aagana no omuzia owamwimerezia mbwe amukezie, wagamba gamba utono
Olwa Wanyanga yairana engo yalaga guukwa waae mbwe awuine omuzia mwiyawo omuomerezie
Guukwa waae yamulaga mbwe agie amulage aaze engo
Wanyanga yasangazwa na amang'ana ago ma agia amulaga mbwe aaze engo
Olwa yaaza engo, omuzia ono yamanyana no omukungu, omukungu atuukra mbwe ni wamwau Wanyanga
Omukungu oyo yakuba eng'oma, awantu wikunza okutegerezia ekikorre
Awantu wasangaala, ng'ina omwana ni swau omwana wasangaala ino
Kunyinga ezio embuzi yaitwa ne eng'ombe ziitwa, awantu waria nauno kunkio
Omukungu ono yasiwurwa eng'ombe ne embuzi ni swau omwana
Okwemerera enyinga ezio awiwuuzi waisunguzia ne ekigenga mbwe omwana no omwana namba awe owekiala nakuwa owekizia
Entaka Agati ya Amanzi no Omurro Daniel Okumu Kale ino amanzi, omurro no omuntu waawanga awiiko awagonzanie ino
Owuire wulala entaka enkalu bere ziamba amanzi no omurro okwagala okumanya agati yaawu owawanga omwiko omulungi owa omuntu
Amanzi : Inze ninze omwiko omunene owa omuntu
Omurro : Ee, Omuntu angonziizie okukira iwue
Amanzi : Owola ki? Ninze ogera no omuwiri ogwa omuntu guwa omweru
Enguwo ziae ninze oozia
Omurro : Owurra, nitafumbre ewiokuria ewia awantu nawiesa okuyia
Amanzi : Ng'aninze ogera okuria okwa awantu kwaitukrana okuema kumere elawa
Omurro : Inze omuntu agonziizie aeniki msambra amakawa enyinga ezia aagala okurima
Amanzi : Omuntu akola ninze munyinga ezia aoma enyumba yaae
Nimbulao, ilowa nariesa okwambana
Omurro : Omanyire mbwe no omuntu awurra embeo, ninze omwa owuyu? Amanzi : Enyinga ezia omurro gusambre omuntu kandi awurra owululu ninze ogiiiwa okuuza okuorezia owululu owua awurra
Omurro : Iwue okuba omuntu nataswikire enyumba yaae nakuwa nakubre olugala
Iwue oona okawoola mbwe ori omwiko owo omuntu? Amanzi : Iwue enyinga zindi odumra kunsala ezia awantu, owawasambra enyumba ne ewintu wiona ewia wari nawio
Omurro: Amanzi ori muwiiwi, iwue oita awantu no owuato wuafunikra munyanza
No ori mulootu, otatunziako awantu? Munyinga ezio ziona yawangao omukazi owategerezianga entaka zino
Alala no omukazi owategerezianga ono, entamu yoona yawangao
Omukazi ono yaginga omunwa awalaga atino, “Amanzi, omurro, mtalwana."
Entamu yoona yaongerezia etino, “Mureke, mbe agati iinyu, kugere mtalwana
Omukazi ono yatoola amanzi afuka muntamu mala agata kumasiga ago omurro
Omurro gwaembera amanzi nauno amanzi gatanika okusera
Okusu kwamba omurro, guduma gwamba enguwo ezia omukazi ono
Enguwo ziatanika okuyia kandi omukazi ono arumuka, asena amanzi, aifukako nikwo omurro gufwa
Wirio ewintu wisatu ewimanyikaane ewio omuntu mpaka awitemo na ari kukialo kuno
Wino ne ewintu ki? No okwiwulwa, okuserera no okufwa
Omuntu oiwulwe asugaane aserere namba asererwe no owuNukre no okufwa
Enyinga zindi kunkawi embiiwi, awandi wafwa ni wakiari okuserera namba okusererwa
Okuwa na awaana ne ekintu ekinene kuwintu wiona ewigera na awantu waserera namba wasererwa aeniki kigera omugizi gwakoma
Kutio kale ino yawangao omuntu oetwa mbwe Mabaala Omusaamo owaserera omwala oetwa mbwe Wankio
Omwala ono yaikala ni Mabaala kumiigo emingi ni wakiari okutuukra omwana
Awiina waawu awaserera enyima ziawu wawanga ni wamiire okutuukra awaana wangi
Kuno kwagera Mabaala ni mkaae wawa ne eminyaako-nyaako ino mumioyo giawu ni waluguula mbwe wakona ki Katonda
Kuno kwagera wagenda-genda ku awalaguzi wangi ni wakola ne emiandu giawu kugere watuukre namba omwana omulala
Owuire wulala Wankio yaeta iwuae kandi amulaga otino, “Mberi omanyire mbwe miire okuamba isaai."
Kino kiagera Mabaala awana mkaae mumiiso tiiri, nikwemao agwa ne enseko no omwoyo gwae gwizuule ne ekisangaalo
Isaai riatanika okukoma kandi awakazi alala na awasaaza awamenyere mukitemo kiawu watanika okugamba-gamba ku isaai erio aeniki kino ne ekintu ekia wataingirizianga mbwe kiesa okwikorra Mabaala ni Wankio
Olwa Mabaala yamanya otio yasonga okugonzia mkae ni okumwa ewintu ewia yagalanga alala no okuria ewiokuria ewilungi
Kuno kwagera omulamu owua Wankio wuawa owulungi kandi enda yaae ekoma geeza, awantu ni waluguula ekia Katonda awakoriire
Olwa Wankio yatuuka ampi okwiwula, iwuae Mabaala yagula ewintu wiona ewia omwana asugaane awe nawio kiomo enguwo, esabuuni, owuriri emiti ne ewindi wiona ewisigaale
Enkio walwo, awakungu awa mukitemo ekio, waetwa okuuza okutunzia Wankio
Ni awasaaza walagwa mbwe wataingra munyumba omwo
Mabaala alala na awasaaza awiina waae wawera enze
Wankio yaiwula awaana wawiri awekizia
Awaana wano waalukwa Mlongo ni Wiiswa
Kutio awaana ne ekintu ekinene kandi ekireeta ekisangaalo muwumenyi owua omukazi no omusaaza
Amagamba aga Enkudu Kale ino entiang'i ne enyonyi ziawanga awiiko
Ziawanga ni zigonzanie kandi entiang'i ziawanga ni zimenyere ansi, ne enyonyi ziawanga ni zimenyere kumiti kungulu
Ku amiire ago okugesa enyonyi ziaikanga ansi kugere zituukre emere
Ziawanga ni zikola zitio mumiire goona ne ekialo kilawre
Kwatuuka aa emvula yawulao kumiire mangi kandi enzala yawaako nyingi
Emiti ne emere giakala kandi kuno kwagera entiang'i enyingi ziafwa mwisaka
Omukangasi owa enyonyi yawanga nawiikre emere enyingi
Kutio owuire wulala yafumbra awiina waae okuria kungi mbwe warie
Yatuma enyonyi mbwe zigie ansi ziete awiina waawu entiang'i mbwe waaze wane
Olwa enyonyi ziatuuka ansi ziatuukra entiang'i nizifwire ziona aa omugaaka enkudu ne entiang'i zindi entoono nizio ziawanga ni zisigaale
Olwa zialaga omugaaka enkudu amang'ana ago yasangaala ino
Ekiwiiwi mbwe yawulanga embaya ezio okubuluka mumuyaga
Ni yawanga omwiko ino owa enyonyi, kutio enyonyi ziakunza amawaya kandi wamunawra ni witunzia no owudwa
Olwa kwatuuka okubuluka okugia kungulu enyonyi ndala yagalanga okumanya eriina eria omugaaka enkudu eriasugaane aetwe nari muwugeni owuo
Omugaaka enkudu yamuirania mbwe anaetwa “Woona”
Olwa watuuka, omwami owa enyonyi yaagalanga okumanya mbwe awageni wameka awaazre
“Awageni wameka awaazre?” Yawuzia
Woona, Awa emirimo waae wairania “Mwe woona okuria."
Omwami yawalaga mbwe okuria kungi kureetwe ni kulondokana na awageni waae woona
Enyonyi olwa ziatuuka mbwe ziria, omugaaka enkudu yawatamia na awoola mbwe okuria kwawanga okwawu woona ni “Woona” riawanga eriina riae
Enyonyi zialuguula ino kandi ziawa ni zimuwarra na aria okuria okwo
Olwa yamala okwiguta, yatoola ewisonyekerwa ewisigaale aa enyonyi mbwe zirie
Enyonyi ziawa no okusu nauno zinyaga enkudu amawaya gazio
Kuno kwagera omugaaka enkudu awula engira eya okuika ansi
Omugaaka enkudu yawona mbwe ari ne eminyaako-nyaako, kutio yatuma enyonyi endala mbwe elage mukaae mbwe aigute ino kandi aagala mbwe ateerwe egodhoro erieru kugere agueko, aeniki enyonyi ziamunyagule mawaaya
Enyonyi yagia elaga muka omugaaka enkudu mbwe amuteere amawaale ameeru kugere aaze agueko
Enyonyi yairana kandi elaga omugaaka enkudu mbwe omukazi amiire okumuteerao egodhoro eria aaza okugwaako
Omugaaka enkudu olwa yawarra ansi awona ekintu ekieru yaingirizia mbwe ne egodhoro, kane gaawanga amawaale
Yairigiza agwa kumawaale mbwe pu! Ni kunkawi endootu na akafwa no omuwiri gwae gwazimba ino
Omukazi waae yagia areeta omurezi owamurera mpaka omuwiri gwae gwagaluka guwa na amagamba
Ekio nikio ekiagera enkudu ne eri na amagamba
Amagoro na magoro amiire goona maera newuno ndimrawirade
Kumagoro amakuru wuankiari omuwuuka, nyagonchia emioyo egia okuerema wukomu
Kwigao amamara okuria ngo pii, arawurao aa nyagianga atharingi kumwaro
Ne kawuri awaana, thuaganiwua okuthiga emioyo gia mumanchi
Ne oo, owuana wuke kanewuruayi wunene
Kane owakuru waagamba amaeneng, “Nyanthagererwa yamenya kumukori gwa enchogu."
Owuire wuane kane wuarwuaika nyasooka ne embori okugia okuriisia
Akamura ndiguthirigo akasewe kagieyi okwo
Namiiga gemioyo goona garansansantha
Nyanyinyika emiandu nkagondoka kamaina mukuerema ne embori nasio sikanyoora owuerere mumugundu ogwao mwene
Thiga mbe simaaywe nomwene omugundu
Yasigondora kinyamiika kunyinchako
Ni inchi nakusimaayae nkasooka okuotha akasaakia kumusenye
Omwene omugundu akang'amba no okunderechia enkowa woono wuasinyithikako
Nyarasarasa, nkadumaduma nkikunyia asi nakithu
Nyarira amariri goona aganyari nyamanya namunthue owusuenthako aang'i
Orwa nyaminchuria, nyakenya ekibuusi ekianthamaaya enyima
Mbe woono kigwe kiore, mugoroowa orwa nyakunya iika nikwo woono nyikamia na saithu
Mbe, omurothu no okuthema, no okuria yakuaa
Nyanga oruo, nyaguothera kurugio nkagona na amathe nakiamborie
Kurekerera nyanga oruo, nyawuthurra butu, ne enkowa nyaaria esithiwara kandi esiruguurwa
Kumagoro amakuru, omwaka gwawao omurara ogwiwasu riawara eriruru pe
Owuaru wua emigundu giarara ekirawio kikawa kithaanthu
Enchara yawaako enene
Embura yomuwu yoona eyaganyirirua nga nakuthathua de
Awagimbi wembura warithemako newono nikwo kiakara
Ekiarondako ekineene ne enchara
Enchara yakung'utha awanthu
Awaana waniara, awanyakwawu wakasamunka ewianga wiawagaka na awawamura wikasokerena ewiega
Mumigi owubwa wuaniara nokusama kurawutheka
Owugoko wuawa owuu owuakega kithema kagingwa okugia mukisaka
Eno yawanga enchara eemerua awichukuru wuokoriringo oginanchukirimo
Amageri gawuera awanthu omurima akagwa mukuria emiri gia eminya
Awandi waramiranga amanthu
Omurima yaarara arathema rweno na rweno akaangira
Emiandu nagio owunyanki wuagiwuera
Emiandu giarosa wono giboyogana wuboyogana
Mbe owoone woono wugikua
Egiathigara embaru siawaranga, enyega sithumbukiri ne ewigothi wisokerei
Omwami owa ekiaro yarietha awanthu wae woona muruwuga
Munkioruo engaaka ne enkungu yoona yariadadira kuminangi wuekukuuna ne enthambuko kesie enyambu wuemairei muruwuga, Emura, enyisiki, awachacha ne enkari embuka yoona yarondako wuyagura kianakike
Enchara ewakoriko ediori
Mbe thiga wikare mumukuyu, amiiso ganyorananga de wuya
Awanthu amiiso ganionkera gakathigara agisasama okumaya
Owururu wuaria awanthu wuwamayana rwano
Orua omurima yawuerao, Omwami yarimuka akathanika okugambia-gambia awanthu wae
Na amaani garekangae aga gamba-gamba? Mumimukayawona kuthurunkana nakathwe kugwa ansi
Nenguo yasimbira
Mbe yathanika, “Mbaramukiri muona awamuithu,” Akoyo karigwewua kawuri akisasama
“Hhh - igao omwami”
Ewioyo wiasenkera ewiriwumi wuawisokera munsi
Enchara erathueya
"Thukore ngoke?” omukuyu gwakwa omurima akakiria nikwo emyuka gikoyewua nyamunga amang'ana kurawirua
Oundi yamwiraniria, “Omwami, ndingi nakachuuchu."
Ninkaana kakorerue ekiaro omusango
Awandi awathigara wawugira woona kurara kowukana, “Eee ee igawo ne gawe wuangu."
Ekina kiarowora awagaka ikumi ensesio okumaya amang'ana ago
Munkioruo, waira omusango kwiwaga
wasawa awaukuru na awagukwa wawu kugere embura ethue
Wamara wakaronda omukori wuwakukuuna kuminangi amakunya
Omuwasu ewisaru ewiwewewe wiamaika wuwithanika okwikumia
Awanthu woona amiiso gathamira kumasaru
Ewigothi wiagikuango emoni simogorue na amiiso amanionkeru gano okumairira ekikora
Owua wamayanga awanthu, waunkananga emithi emimame mumurro egisingei
Mugorawa guasoya amasaru gakarethena
Emiaga giautha eminyereere mare embura ekikia
Mbe thiga embura ikare kukiaro
Yakithacha, ekakithema, ekaoromoka nekiruchio echurura ngo uou-uou-uou- nawuno wukakia cheeeee
Ekiaro kiaweya enyuchi sikaotha,enchira sikakurua, emithi gikakumburua kumairira kumuaro
Ewiyumba ewiari wiagotha wiakumburua kibuusi kumairira kumuaro newithu
Ewigombe ewiarwiathigara ewindi wikakubaniwa ekibusi eking'ang'a wioona okugia kumuaro
Ekiaro kiadenga denga ekiweyiri
Enchara woono nikwo yasoya
Embura woono nikwo yarawiriira okuthua wurothu-omuwasu
Gaikao awanthu awanthu wakagwa okurira
Ekiaro kithamiri kugia enyuchi esithakagera sioona siwirewue
Emithi egiringimo girachina china
Orwa embura yawuthukaa orukweri rwarondako
Amanchi kane gaira omugaaka mrara oenyumba yae yagua
Awanthu wasoya muwurondia mbe woono owone eminyika mumanchi
Yarondewua nawuno akanyoreka mukaragi agachiri amanchi woono gawuei
Yagingua akairua iika akaumbua
Awagaaka wakunya wakasawa awasukuru wawu nikwo embura yagia ng'ora
Kare ekiaro kiawanga ne erisaka inene kandi awanthu wawanga wake
Kwigao ewisoro wiaweya nga aangi ne migi
Awaana wuwarisia kumagoro wasakuruanga embori ne wiewuari
Woono kwageranga awanthu warima emigundu aarara
Owurimi wua aarara wuathorianga awanthu muwurindi wua embichi, ewirungu ne thiangi esiarianga emere mumigundu
Mumuganda gwawu Ngwina, Orumbe rwawanyora amagoro geririnda rie migundu
Kuno kwagera awarindi wakathiga emigundu okugia kurira omugaaka waawu
Owuire wua kuruwere emigundu giawura ekigiria, woono awamura wakagona iika kandi
Erigoro riokuwere embichi siasoya mumigundu
Ewiduuma wiawuthuranga amasu
Kandi ekirawio kiawonekananga Embichi siaria ewiduuma, Amaemba gakiaria asi kagawua
Ewirungu woono niwio ewiaria akunene
Gaathamia awene migundu kugamba
Awene migundu wasiagara kumuthue sikawura enkweri siarira, eng'oma sikadudrua awasamira warasamira
Omurima yarikumia mumigundu korumesi
Amathimo gagingwa, ebeeti sikanurua, ensibua niwuo ne embwa sikethua wuangu wuangu awanthu warigwerenia wakaganya okurondia embichi esio
Embwa siathuurua kumukori gwa siaronda
Embwa eng'unyi siagierako wuangu wuangu ne nchia nasio sikathanyika mwisaka okurondia
Enginga nakuwuae wurothu, kitwana yathema omwoyo ansi
Kandi ekasama buu-buu-buo-buo! “Giambe, giambe wukomu,” omwene kitwana ya thogonya mukisaka
Embwa sindi siona sia ronya
Awanthu wariethena ne mirorio kugere waragane aawaringi
Wuwakiari kumira amathe erisamira nokuronya okwembwa kwakiria
Esindi sirakenya kiinyimenyime
Embwa ndara yarira wuruuru
Nowua yakiria omwoyo gwarigwewua ogwiya omunthu nomuthengo Ekisaka kiakiria kiri awanthu wakakwa masingei
Omwene kisaka yaduuma kandi omurima oona yakukuna kinyimenyime amathima wugakururua ansi kugere wamanyiririe ekigia ambere kung'inga enthaanthu wukomu wawuera ewuari
Ekiathigara woono warondia amaganga kawuri wakaaruania ekiewuari
Awamura wagawuka awandi wagenda engereka yoruchi nikwo woono wakawuka eriiye
Warumbira kumairira aakia wanga
Mbe woono omuwuki wakio iwurueo
Ekiewuari kionaa kane kirichawa
Murara yakionga erithima riawitha aasi
Owundi ona yathugura eriae nawe akawitha omuthi
Kiaduuma kikagwa ansi kandi kikaduuma wukimairei engereka yoruchi
Awamura warinduka nekibusi wuwamaara ewiragi
Emithi newisaka ewinthanthu wiawunika kewiwua
“Msingire."
Omwoyo gwarekerra engereka indi
Awamura waritha ensingire kandi wakichawa
Wuwakichawa kandi kiwamairei, omumura undi yakirenga ngo akiwithe oo nakurenga wuya
Kane wakiayi eriraru kiaduuma, kikathengiathengia omuthi omurima oona akasambuka
Kawuri kiaduuma kikamba omunthu awanthu ngawamanya
Omumura ooyo yarira wuruuru
Orwa awandi wigwa, wakunya kinyimenyime
“Nkikio nkikio."
Murara yagamba
Wuno kianyora kimariri okuamba omunthu oamuawu omunthu oambua yasamira wuruuru
Amariri gakaronda ko
Awanthu woona wakakimairira
Orwa wamaa ngo kirambareei Wunyankong'o omumura wa wuduedwe, emura yoona yariraa ekithoga
Amasamiro gakagia okuo
Erisaka riakekera
Woono nakuthathiae kiamairirua
Oundi ngo kuwithe aa yasimbiria ethima kuirowa
Goona ga wawua
Mbe woono omaye amathima wugakimairei
Ekisoro kiariao nekibusi
Awanthu wakiagera woono angi kumunwa
Anowono nio eriye riawera eriunyu
Awamura awathi ngo wang'ose kukunya anyima, waathemwa oruwango rwa kumuthue orukukunyia
Kithene Murandi yakirenga yakithemerera eriamukikuwa ndi kiaduuma kiritharika aasi
Mbe woono omaye emiwano gia amathimo wuagikimeririko
Kiarira wukoomu ne enchia sioona sirakithogera wuruuru Erisaka kandi ni rirakekera
Orwa kiamara okwithua, awamura waginga wunyankong'o omumura wa wuduedwe kugia iika
Waathanika noruembo oruragana ngo ekisoro kirithewue
Kithene Murandi yariwoya amawombwe agaragana ngo nie akithiri
Awamura woono oruembo ruawu ruembererua
Eee-ee Wanyende suruwira Kadi kadi kuwugwe, kadi kuwugwe wukewe Nawuno warigwewua nawaringi iika
Orwa awakari wawigwa, ewigalala ewianyorena awamura wiarisa ekiaro
Wunyakongo yasukwa ko amawombwe gandi
Oruembo woono nikwo ruembwa engaka yoona ekasoka kithene yarerua akaramane wunyakongo akawusiwua
Amagoro gaakare embewa siariranga ngo ekibure kirasitha wuaru
Nyanga iwaika omugaaka owe embewa yaingiriria ikakorua kugere ekibure kithame okusitha wuaru
Omugaaka embewa yarietha ekiina
Embewa siona siaricha omurima orwa eng'inga siaika omurima ambaniri kamadede mumuthi, omugaaka embewa yaricha ne enthewe eyo owugaaka
Omugaaka orwa yasoa omunthu oona owawanga mumuthi aoruwuga rwikorera nga yarimuka okuwa omugaaka owunene omugaaka yawaramukia mare omurima akamuirania
Orwa omugaaka yamara okwikara, omurima yamatana ansi akakiria kiri
Wuathema eriiso eno ne eno anyora engaka ne nkungu kugia embuka yoona eyoruwewa ewuereio emigi githigai wusa
Ekianyakia nga omurima namba wuayacha kunchira ne ekigia okugambwa-gambwako mukiina
Namba mumuthi ano wanyora awanthu waambirei esinthama okurugura ekio omugaaka awethei
Awandi wathiga ngo nithwigwera eyo okuthwe karawura omuthaka
Mbe thiga awanthu wasawe Enonkwe mare omugaaka inuke athange akorore okweya omwoyo
Amaginga ago orwamunda rwakewa awanthu ne wingiririo munkoro, endigithi, sirawathema muwikuwa
Omugaaka yathanika, “Awaasukuru awaagukwa, emura ne enkari kugia awaana woona awaikiri muruwuga rero ambaramukiri mwakia
Omurima yaduma nomukindo gwemioyo gukachingia-chingia omuthi
Omugaaka akagia embere
Reero runo mbethiri wuruwuga runo kandi nganagara okusaria enginga de
Eng'ana ndara eneene eyambethei nowururu owuamaa kurumbe orumariri okurusia owuara owua waathu weethu kumiiga nemiiga kurekerera kuwasukuru
Eng'ana eno mbethira rero thuwuthure amaganga kowona thukasimbiria Ekibure kiange okuthwitha
Eyo niyo eng'ana yaane
Mare omurima yawitha ansi emithwe okuingiriria omuthi gukiriri kiri
Embewa ndara yarimuka ekagamba ngo, “Awiithu inchi ndingi neringana, ndaingiriria ngo kugere thusimbirie ekibure kugere kiange okuthwitha, thurondi endege, thugithunge kurukowa, mare eiiwe esiwirwe ekibure mwigothi
Kuno kuracha kugera eng'inga eya ekibure kiicha endege yarira thwigwa thwango'sa ago nigo agaane
Mare omurima oona akathema amagwari ewigalagala wikarira ngo ago ni kuwuene
Mare embewa indi ekimuka ekaworia ngo, “Ne woono inchi ndawooria ko eng'ana ndara."
Nguo thuona thuomerewue ngo thurondi endege, thugithunge norukowa, woono omusiani oraire endege eyo agisiwire ekibure nuwee?
Mare omurima akang'ang'ara akamaana kumiiso kiri namunthu kuchimuria koe
Ekiina kiawua omunthu wuathamanyiri ngo kiwuei igake
Embewa siasoka ng'ora kimurara koogia okusinyora, kimurara nawuno omugaaka owetha ekiina yathigwa ao nang'ana ndamu ee
Narero runo endege eyo yathama okusiwirwa ekibure
Okuthega Nokuthegura Amageki- Kare owuthaga wuengoko wuawanga wunyowu
Awakuru wathegeranga ewichuchu ewiaruewue amageki
Woono engoko yao yagithithua aekomeria ewichuchu
Wuagara okuthega amageki, othanga warondia enkwe esiogia okuchawa mukisero (ekige)
Enkwe esiambianga amageki amangi ne enchoio, engunthu enkaru na amarindi
Wuomariiri okurondia enkwe woono wuiya owunyanki
Amageki okuganyora kunyou wuoringi ansi aewisua wiringi wiaru, amageki agagenda-genda wugarondia okuria mwirowa nigo othega
Gano garawiria kumase geng'ombe amakaru
Kandi gagoochiri okuwiria kumithi egiguei emikaru wugaria
Woono mukuthega orondia aagawiriri, wasima ekisero (ekige) ekisiri
Mno niwuo ochawa enchoio, engunthu namba amarindi agawuniwunirue
Wuomara warusia owunyanki wasanikira kukisero kugere enchoio sithamaika
Wuomara wasima amarowa agosuka kuwunyaki
Amarowa gano garigaria emiaga okusoya mukisero (ekige) owuthegi wua amageki wurikora kinyamgorowa
Woono munkio nikuo gathegurua
Mukuthegwa ogenda nkunkio nekitheguriro
Ewithegururo wiarukua nga ne withi kiathururua omukonda oguambwa kandi ogwakisungirua
Woono wuothegura, othanga wakura amarowa nikuo warusiako owunyanki
Kino kirakorua wuangu-wuangu kugere oriwiriire amageki wugakiari okusoya mumina
Omuthegura ya-amba enchoio yakukumura agambiri kunchoio
Yaumba enchoio ewuari nikwo yakumia agakumia mukisero (ekige) wuagayora wuasuka mukithegurirro
Wua mara ao iirana yakithega wuroothu kandi yagia kukindi
Amageki woono gagingwa okuirua iika okuewua ewichuchu
Garanyorekana ngo ewichuchu ewithugewue na amageki wirakoma wuangu ewinethu wukomu
Omuunyu ogwe Ekisari Omunyu ne ekirungiro ikirungwa mukuria kowona ekiriro nenyenyi kugere okuria kuwe ne enchachima
Thuringi ne emuunyu miaru, gindi gigayua egiethwa ikinyanthwa, gindi gigurwa muduka kowona echumbi
Ne omuunyu ogwe kisari no omuunyu ogufumbwa Wukune kandi gugonchewue na awagumanyiri kuwurothu wuaguo
Omuunyu guno wuokiari okugumaa onyara okumanya de ngonomuunyu
Gurairiwichi wa na awanthu wekikari
Awakari awawiriwichia omuunyu wamanyiri amaganga gano wuara kandi awanthu awasomi awamanyiri esayansi, waragamba ngo awakari awo warakora asayansi eyamaganga maaru
Ekiawakari wano wamanyiri, nerirowa eriomuunyu guno
Wuogie Wukune erirowa rino riranyoreka mukilawa lawa mukitha kia omugaaka ng Musama aang'i na amaaduka ga Sindo
Kandi nguria mukirongo kumukuyu gwa Kuwudogo
Erirowa erikoriri omuunyu wuoriwona, riakora owuthonethone owurawu
Wuagara okumanya ngo erirowa erio nirio eriomuunyu, orusia ithaathu wakomba
Wuariringi nirio oracha okwigwa wuariringimo omuunyu
Awafumbi womuunyu waringi ne ewiga ewifumba omuunyu
Kiringio ekiiga ekiethwa ngo ekiganiko
Kino nekiiga ekikenena amanchi gomuunyu agaemberua
Ekiiga kino kiroworwa ekisinde eriwanga eriamanchi gayokeramo
Ruringio orudawo oruthegwa mukisinde ekiekiga numwo amanchi gomuunyu agethwa ngo amakerere gachachira
Guringio omuruwo omuneene guno nuguo guembererwamo omuunyu
Omwemberi oo omuunyu wuayagara okuembera, arathanga yawarura enkwee esiembara enene kowona esiomurera
Woono yagia yakura erirowa eriomuunyu yaretha iika
Erirowa wuarimara okwisa, yakoma amagia
Yaruusia ekiiga ekiowuowue kiria ikaria ku amagia
Yathuura owunyaanki wuthiorio mukithanda owuucha okuriwiirira owuuthosi wuthaacha wuathonya mumakeerere
Erirowa eria omuunyu riasukwa mu ekiiga, amaanchi gaasukwa kwirowa
Amaanchi gario niigo gathoonya ng'orang'ora murudaawo
Orudaawo wua rumara kwichura amakeerere gaaasukwa enene
Omufuumbi wuawueni ngo amakeerere gaa eriri woono, yaakia omuunyu
Amakeerere gario nigo gaemberwa okundiko gakaangansa omuunyu igwathiigara mukithanda okio omuruwo
Omuunyu guno gurathiigwa gwamithitha nukwo guwumbwa muwisaari, ogunaanthiri mukithanda ekia omuruwoo gurageemburwa ewigangalio
Ewisaari wua wimara okukamba wuuya, wirawowua na amaseeme, nukwo woono emiriimo giwue
Gino ne endaganio egikorwa muwasuwa omunthu wuakuri
Omugomo guuwo ogwa wakari nogwa wachacha
Omukari wuakuri omugomo gwae gugawukaniri nogwomuchacha
Muruganda koruganda awaathu wariingio awmanyiri okukora ewiithu koowona okuthema eng'oma, enkoombi, ekirondo, erirandi navindio
Woono nyanga omugomo omukari amariri okusimurwa amagoro gawuei awere nakawa asatho, enkari yoona yaacha okugoma
Enkari ensangaruemanyiri emioyo inura yathigara ewikuwa wisa mare wiwuuga eore muwisio, awikuwa amawoko nesinthumbu
Wuawamariri woono wiwoya awiyonga awiendagala esiamathoke
Woono awathemi awengoma na awembi wathanika kwemba enkari yagwa mukilawalawa wawasoria ne emiwaango
Wuawathema ewigalagala, wuawachina wuawathema amawega nekiomererwa
Emioyo wuagiisiri andagala esiawiwoiri waanura waathura kukiwaga
Kuruwega orwomuchacha omugomo gurakorwa nyanga omunthu asimirwa
Nyanga agonerei ngo munkio okusimirwa kukorwe
Emura yoona nyanga orwo esingawo, ewikumbe amathimo ne sisibwa wiathewua angi
Ekinyamgorowa ekia enkombi engoma ne wirondo wiarira ewiragana ngo munkio amang'ana gao
Awamura awasiani awaringi na amasamiro waotha kowoma amagoro aga Achila omumura owo yongo erikan yaothanga yaothanga mache wuike kumagambachi enkombi ne ng'oma na amasamiro agaramukia awaathu woono gawitha kwisaru
Emura yoona yatenge nia eng'ombe okumairiria mukewa aemura yaiwaniriria nga awisoro
Manye waike eyo, emura iwuuga eore mukisio, ewikuwa amawoko na maguru
wuawamariri woono waagarura okwirana, ano woono nuwe emura ethemera eng'oma ne enkoombi wuruuru amagwari wugarira
Awamanyiri okukenya ne engawo ne ewikumbe warambai amawambwe wakoriri ekisaka
Wuawaika angi kumugi woono wathigai iika kowona enkari yasooka okuwaagana nesinkweri
Eng'ombe yasendwa paka yasoewua kumugi
Emura yagarura okwirana mukitha ewuari woono okuoya ne esingawo
Emioyo wuagisiri voono awaathu wirana kumugi wannura amawombwe isingawo ne nikumbe wiawikwa omunthu wua simewue
Omurima woono yasawaara okwesesa okunywa amasera okuema amengre na amakima
Ekiwuncho wuakisiri omunthu yathanyika okwirana mumiigi
EMINAYO EMILOOTU EGIA AWASUBA
Egwina Nie Eyaita Nyakinga
Olumbe Lukengre Otonda Okuwa Omwami
Ensimuko eya Awakune
Aa Awasuba Waaema
Omugaaka na Awazia Waae
Emiwaayo egia Awasuba
Okudiewana okwa amaato
Irima
Ivuwa Muwasuba
Owulaguzi
Ng'una Ambuule Luwaare (Kiema)
Omwala Owasererwa ni Inani
Omwala Owalowa mbwe Ngasererwa no Omuzia
Otamukubire Ansi
Owuluki Owua Awasuba
Omwana Owazigiziwua Mwisaka
Entaka Agati ya Amanzi no Omuno
Amagamba aga Enkudu
Owuire Wua Naatha
Embura Eyaweyia Ekiaro
Erisaka Riikekeei
Ekibure Ne Embeva
Okuthega Nokuthegura Amageki
Omuunyu ogwe Ekisari
Emigomo
Amang'ana Agasookre
Eno nio ebuuki eya eminayo emimpi egikunzrwe alala esookre okujojwa no okukubwa mu Olusuba.
Ejojrwe mu olugambo olunyoowu okusoma namba okuwurra ni kulondekana ni kiema Olusuba luwurikaane okujojwa.
Ebuuki eno ejojrwe oku-aa awasomi Awasuba olusa olwa eminayo giawu, kandi okuwalaga kiema eminayo giawu gifwana.
Eminayo gino ne egia Awasuba kuwuene kandi egia wamiire okuwaako ni wanaya enyinga ziona.
Eminayo gindi ne ewintu ewiaikola na awantu wawona ne egindi enyingi na amiingirizio aga awajoji aweene.
Tuagala okuiranizia otio ino ku awajoji ku amaani gaawu ku okugera ebuuki eno erio.
Okureeta amiingirizio gaawu alala okukuba ebuuki eno kuuza okugera awajoji na awasomi awangi mu Ewusuba waingre okukomia omunwa ogwa Awasuba.
Amiina aga awajoji woona wateerwe ansi eya eriina eria omunayo ogwa ajojre.
No ori ni ing'ana ku ebuuki eno tuma ku:
Nyingeeno ne emiigo amakumi ane okuemera Nyakinga afwe.
Owuire owuazane owuo, nyafuma okugia kumwalo okwiyoga na awiinange.
Nyawanga no owusangaavu ino olwa twatanika okuwaya mumanzi.
Twaidumbusianga mumanzi ni tufuma entunda enyingi.
Olwire yagianga yaigolomola kumusenye.
Kwifwe, awulao owaingirizia mbwe ekiwi kiiza okufuma mumiwaayo giifu.
Kukawa mbwe twawaayanga mumanzi otino, awiwuzi wiifu wamala okutugerera ni watusiagizia mbwe no ogiire okwiyoga kumwalo, oiyoga wuangu-wuangu waema mumanzi.
Kutio olwa eng'anga eno yagwirako, emiwaayo giifu ngagikasangaazia awiwuzi wiifu.
Kiema emiwaayo egia mumanzi ne egisangaazia awawuuka ino, kasaazo kandi twairana okuwaaya mumanzi ni tuduuma kungulu.
Enyinga zino nizio Omwala Nyakinga yakuba olukweri na arira wululu atino, “Awiifu ekintu kinyambire! Awiifu ekintu kinyambire!”
Twazinduka emiwiri ma ekialo kituria olwa twawurra Nyakinga na ana.
Okukuba amiiso, twamuwona na Owuti wuatuamba kugera tuvumbuka ne embiro aa omuntu atawarra omugongo, ni tuema mumanzi okugia mumigizi.
Awantu wakulu waaza okutuaganra olwa waawurra enkweri ziifu.
“Kane niki? Niki awaana wano? Ekiikone niki?” waatuwuuzia.
Twawirania mbwe ekintu kiambre Nyakinga mumanzi.
Awantu wano waagondoka ne enkweri ni wawariire kumwalo aa twaiyogeranga.
Awagaaka wandi waafuma na amafumo ni warra wululu.
Awakazi waigalangasania muilowa ni wasalasala no owululu.
Ekitemo kiona kiagwa mumaziga aeniki Nyakinga yawanga omwala omulootu owa omiwiri gwaiyomboka-geeza.
Yawanga omwala owa olugonzi kandi otalowa okutumwa.
Ensanyaata aa twaiyogeranga yaizula du na awantu.
Ekialo kiamba awantu aa awulao owagamba-gamba.
Awiifu kane olumbe ni lwita omwala okiari omuraaga mala lwawa olumbe olwa egwina, ekialo kiola kiri kandi enyinga ezio iwasu rialowa okuwala kuigulu.
Namba emiandu egia kumugizi giasarigira kiri.
Omwala ono yagona mumanzi lulala.
Swae Obunga yagia owulaguzi, omulaguzi amulaga mbwe egwina nekagia nae kutio awantu wagie waire ikokoolo waaza okumukulula enze.
Ikokoolo ria amba Nyakinga kiema omulaguzi yalaga Obunga swae.
Ekintu ekia awantu wakialuguula nawuno reero, ikokoolo erio ria-amba emvwa ndala eng'ene ne ekitundu ekia Nyakinga.
Olumbe luno lwawa oluwi olukiari okuwonekanako ku Awiramba awamenyere Ivwang'ano.
Okwemera nyanga olwo kwatoola amiire amangi ni tukiari okuwaaya mumanzi.
Twaigerera mbwe kane kulootu okuwurra amang'ana aga awantu awakulu.
Soifu yaetwanga Maginga Otonda omuzia owa Mtindi owaema mukitemo ekia Eukinga.
Kiema mulala ku awazia awakulu owasooka mumakono aga awiwuzi, Otonda yatuukra olugonzi lwona okuema ku swae alala ni nyoko waae.
Olumbe olwa ekiteena lwangawula ni soifu ni ndi ne emiigo amakumi awiri ni itaanu.
Na akiari okufwa, soifu no omwami Wankolo waawanga awiiko ekiweye ne engege.
Kiawulangao ekintu ekia omwami Wankolo yaesanga okukola natawuziizie soifu nawuno wakigamba-gambamo geeza.
Nikulondekana ne endagina eya ekialo, omwami na areka emirimo, yarekeranga omuntu omulongoovu munkola kandi owa amiire okuwa na akola nae ampi.
Awantu woona alala ne emiandu namba enyonyi ziona, ziawanga ni zimanyire geeza mbwe emirimo giasigananga Otonda.
Olusuba
OKUSOMA OLUSUBA KUNYOOWU NO OMANYIRE OKUSOMA OLUSWANYA
Enyukuta ezia ealfabeeti ezituukrana mu Olusuba no Oluswanya
Enyonyi eri ku olusala
Omwana agala okukuba omupiira
Omuti guri mu ichupa
Ng'inaifu agingre emere mu ekidida
Ngia okugula engege
Nyagala okufuma enze
iguge riri ku omuti
Mbula no owuti
Manyire okujoja ebaruwa
Amalwa gano malulu kiowukaka
Turi no olumbe engo
Awulao owagala okukulula omukinga
Engoko eri ne embaya iwiri
Rino ni ini eria embuzi
Ekidonda kino kiluma ino
Nyagala okugia engo
Eng'ira efwanana ne eng'ombe
Ono no omunywi owa enjaga
Eno ne enyumba yange
Omwana agona ku ekitanda
Kino ne ekikapu kiange
Gino nigio emirimo giange
Mberi omanyire okusoma?
Iwue no omwana omuto ku inze
Katonda amenyere ku igulu
Awulao omukalu ki Mulwani
Rino ni iyoyo riange eria nyaeewua ni Ima.
Enyukuta ezitukrana mu Olusuba ni mu Oluswanya ziwulao
Okugawula enyukuta ezia tumumanyire mu Oluswanya, ne engeni ezitukrana mu Olusuba
Omugaaka agingre embasa
Ng'inaifu afumba amani
Iwasu riwala ino
Wala amasendi gano
Malowa aria amagiira ni isari
Eno ne ensaagi
Omurimi ari na amaani
Mugesi ni Nyambaya wari awaala awalootu
Ngia okufumizia omulwire amasaai
Ekikere kimenyere mu amanzi
Ng'inaifu aeeya enyumba ne ekitete
Omwana aseka
Okuremera ng'a no owulwire
Okusemerezia omuntu kuwiiwi
Senge ari ni iseeka
Rino ni iseero eria eng'ombe
Engoko eagala okuteera
Reeta amanzi ago nywe, mpurra owulwo
Omwiwi aagala okuteeka
Rino ni igi eria engoko
Nyanyigo aswawuka omwana ne ekiti
Embwa erinda enkembo mu omusiri
Nyagala okumira omuti
Omuwuunu awula amiiso
Omuntu omuganga mulootu okukira omukalu
Owuire ari na amiino ameeru
Tukiari okuwonana ku amiire amangi
Amiiga gampambre ni wamwifu omukulu
Owuato akira Kiagu no owuliire
Omutoka gugingre awantu awangi ino
Awaana wasomoka ni wagia mu eskuuli
Esirkaali eagala mbwe awantu woona wafumie omusolo
Kooza wange ari ne ekikololo
Okuria kuno kuri ampi okuwola
Guukwa omukazi atureteere amatooke
Reero tuuza okuria amoowa
Toola entewe eno oire mu enyumba
Amalooto gaesa okusemerezia omuntu
Nyiza okukukuba
Embulu eria emvwa
Tugia okukulula ikokoolo ku omwalo
Omuti guno gwasimbwa kale ino
Ono ni wamwifu omukulu
Ekiduuma kino ne ekiange
Gia ondetere amaweere mu iduuka
Okuria kuno kuwulamo omuunyu
Mpeeko omuuwa ndie
Engoko eno eri ne ekinyuunyu ekilala kieng'ene
Nyagala okufuma
Mulwani afumuute entieng'i ni ifumo
Esabuuni eno efumia ifulo eringi
Mugesi agala okufuka amanzi muntamu
Omufuko guno no ogwange
Ng'inaifu ampeere owuita ne emfulu ndie
Awaana wakubana emfunzi
Emfuko emenyere mu ilowa
Nyaluimi amfumbra okuria okutaaluuku ino
Mfuuza amate ansi
Maaziala agingre ekikapu
Wankio akuba epaasi
Omuntu ono no omuntu omwipi ino
Awaana waria ipapaai
Awaala wakuba omupiira
Empanga elagula
Tufumba amaengere agarimo empindi
Awiwuzi wasolozia empiria ezia okuomboka esikuuli
Awemiwaayo waiwakre empala
Turi ampi okugia engo
Nyagala okumira omuti aeniki ndi omulwire
Awantu wasugaane wagende-gende omuwasu
Ogamba-gamba omwene otie ki omulalu?
Manyire okukama eng'ombe
Ndi ampi okumala ikoola
Emvula izo yakubre wukalu
Emvuwu eerema mu amanzi
Omugaaka aikaale emvugiri eya enyumba
Wamwifu amvulra esaati
Wonako ekikapu ekia ng'inaifu
Ekikere kiduma-duma
Ekikori kiria ewinyuunyu
Toola ekikombe ogie osene amanzi mu enswa ondetere
Ekisanda kinywerwamo owusera
Enkudu ne entiang'i eri ne enyumba yayo ku omugongo
Omuntu ori ne enkawi nio okoma
Amang'ana gaao nkiari nago mu enkolo yange
Enkio turigia olugendo
Isigamo riange rinduma wululu
Ekisusu ne entiang'i enganga okukira entiang'i ziona mu isaka
Okusarigira kulootu okukira okuirania
Omukungu agala okuseesa emere
Saifu atema omusiri
Guukwa omusaaza agenda-genda ne ensimbo
Ensekere ziluma owululu ino
Ensagi ne entiang'i eri ni igondo imwamu no owueru
Ensisi ne entiang'i etiirwe na awantu ino
Awaana wanoga ensaafu ku omuti
Kamala amanyire okukuba ekituutu geeza ino
Ekiti kimfumuute wukalu ino
Rino ni itu riange eria njojiirwe no omwiko wange
Omwala aingiizie akitiiti ekilootu ekiluguulwa ku igosi
Okuitumbula kuwiiwi ino aeniki kugera omuntu yateesia enkawi
Eno ne entamu eya senge wange
Entiang'i enyingi zimenyere mu isaka
Entikiri etugingra emizigo emizito ezitukirre okuginga
ting’o Iza oikale entulo eno, erekere awageni iwaga
Awagaaka wakuba entaka mu ekidwori
Amaemba gawuulwa mu ekinu
Okukono kwange kundia
Yesu nio oesa okununula omuntu mu amawi
Nyagala okuniina ekigiri
Eriina riao naanu?
Enzovu ne entiang'i enkaate okukira entiang'i ziona ezia mu isaka
Ifwe tusena amanzi ku omwalo
Omulanzi atulaga amang'ana amalootu aga Katonda
Omuntu ori no olugonzi awa na awiiko awangi
Eng'ombe eri ne enziga iwiri
Eriiso eria kooza wange ilala rifwire
Katonda nio omurinzi iifu
No ogenda-genda mu ekierema osugaane owe ne ekimuri
Amaweere gawiikwa mu ekirandi
Awantu wamiire okurima kandi nyingeeno warinda okukomera
No oagala okufumba paka owe no omurro
Omwana ono, okuwurra awurra no okugamba-gamba ngagamba-gamba
Amaemba gawuulwa ne ekiwuno
Awaala watia okuwarra amiiso aga awantu wakulu
Nyagala okuimerra nyigolole
Ewifunguo ewia enyumba iifu witeekere
Reka okunkubra ekifuwa otio
Omuntu omukulu nio oesa okufuuwa omutono
Inze ngia oiifu
Okufuga emiandu ne ekintu ekilootu ekiluguulwa
Ekianiavu egalusia igondo yakio
Omwana aagala okuavula
Awaala wagonziizie okuiwaka amavuta
Omwiwi agala okuvuna ekiriango
Enzovu eria owusuwi ne emiti
Omugesi agia okugesa amaemba gaae ne engeso
Awaana wasarigira kiri, okuwurra amang'ana aga omugerezi
Omusakuzi no omuzigu otusakula ewintu
Omuntu okiari okuserera ngakuba omugizi
owekiala asosola amariiwua
Ono no omukazi wange
Omuzia ono omanyire okuzina geeza ino
Riiria ni izinga eria Ivwang'ano
Omulozi aita awantu
Ono nio omusaaza wange
Emfumo egia Awasuba
Otaaza wagula enguwo eya Omwana no omukazi akiari okuiwula
Emfulu eya ekitigi gite ku erianda
Omukazi owa ekiwaga kiae kiri oinyu nio omukazi waao
Ogia oawu ngafwa omwoyo
Nyatagererwa yagiiwoyirako amawambo
Mpola-mpola nio eisia owusera
Esaka-saka ekira erianya
Omukazi omulala ne ekidong'o ekia embwa
Kiao-kiao amanzi gamfulu
Enyonyi aya oinyu ekuria yakureka oluwaala
Kiriiwua emvuwu kitariiwua eng'ombe
Omukazi no omwoyo
Enkenge ng'ekeeya mu owurime wuayo
Omulozi aloga owuire, yamanywa omuwasu
Ae eriosi riri, omurro paka guweeo
Otawana ekintu ekia engoko eriire
Aga omugizi mangi
Owulao, ekiae kiwulao
Ria kitono, kitakugoga
Ndie, nkurie
Damba otafwa, owuami wuri mu enguwo
Owukia-wukia wudoowia
Okurra okwa ekikere, nakilowera eng'ombe okunywa amanzi
Izuzia ewiwanga ewisigaale wusa, na amang'ana agari ansi gano
Omwiko wange ogia ni inze ansi wuansi aa ngia
Niye etulamusia mundoolo
Eri ne ekigosi ekiliire
Ewula amagulu
Egendagenda ne enyumba yaae kumugongo
Etuonera emere mu emisiri
Emesamesa
Ndi no omusiri oguri omuolu enyinga ziona
Omuwasu ngona, owuire ngendangenda
Omwiko waawu owa okusatu, yawanga Omurro.
Ekigera ne Emvuwu ewula owuvwiri ku omuwiri
Kale kale, Emvuwu ne Ekisusu wawanga awiiko ekiweye ne engege.
Awiiko wasatu wano wawanga ni wagonzaanie ino.
Emvuwu ne Ekisusu wawonenanga owuire kiowuire, Omurro nio otaawonanga awiiko waae wano.
Owuire wulala Ekisusu yafuma okugia okuimia entiang'i mu isaka.
Kunkawi embiiwi, Ekisusu yagwa ansi ku iwaale okugulu kumnika bogo, ni yawanga ampi okutuuka engo waae.
Omukazi waae na awaana waae waamuginga wamuira engo.
Ekisusu yalwala ku omwenzi omulala natafuma mu enyumba.
Omukazi waae nio owagianga okuagala okuria na areeta ni waria.
Mukaae ono owuire wundi yaagana Emvuwu amulaga kiomo omwiko waae yavuniike okugulu.
Ni kukawa kutio, Emmwu ngakatoolako namba owuire wulala mbwe agie awone Ekisusu omwiko waae.
Ekisusu okusu kwamuamba kandi yawona uwiiwi ino no omwiko waae ku okulowa okugia okumuwona ku okuvunika kwae.
Yalwala ku amiire amangi, lunyima okugulu kuona kandi Ekisusu atanika okukola emirimo giae.
Ekisusu yawona mbwe kulootu yoona na akoriire omwiko waae Emvuwu owufwanani ni kiomo yamukorra ni yawanga omulwire.
Yafuma okugia okuwona Emvuwu omwiko waae, ni yakenga mu omwoyo gwae mbwe ngagia okulagana mbwe arinae no okusu.
Yagia nawuno aingira atuukra omwiko waae engo na awuluuka.
Emvuwu yaema ku entewe, agia akeezia omwiko waae na amukubra mpola ku owululu owua yatuukiire.
Yamusemerezia mbwe yawuriire amang'ana aga okuvunika kwae wuangu, ni kandi mbwe nikwo yawoorrenga okugia okumuwona, ni kandi katio ku enkawi endootu eyo mpao Ekisusu aazre.
Emvuwu yalaga omukazi waae alala na awaana waae mbwe wafumbe okuria okwa awageni waaza okuria.
Ekisusu yoona ngakawonekana mbwe amanyire ekiikola kandi mbwe andi a- ambiriire omwiko waae ono yaaya.
Waakuba entaka nawuno kwatuuka igulo.
Ekisusu olwa yatuuka okufuma, yalaga omwiko waae mbwe kukaweere kulootu ni waagaane woona awiiko wasatu, wagamba-gambe.
Waalowola owuire kandi watumra Omurro amang'ana.
Emvuwu yaganya na amangana ago.
Waarekana mbwe waaza okuagaana aa Emvuwu.
Omurro olwa yatuukra amangana ago, yaganya nago kandi alaga omutumwa mbwe arikola wukalu atuuke.
Owuire owua okuwonena wuatuuka.
Ekisusu nio owasugananga aingire kunkio aeniki nio owawanga na amenyere ampi.
Kukawa kutio iye nio owakinda, ni nga no okukinda kweng'ene, ni yalowa okuuza aeniki yawanga na amanyire ekintu ekiagianga okuikola mu owugeni owuo.
Yaigerera owulootu owua okuwa ampi na awiiko ni wari mu eminyako-nyaako.
Emvuwu yagia emberi no okukola emirimo egia okurinda awageni waae na amanyire kuwuene mbwe wari kungra waaza.
Na akiari, yawona Omurro na amiire okuingira mu enyumba kandi eriosi ni riizuule enyumba du!
Emvuwu na akiawana ekiagianga emberi ekio, Omurro gwa-amba enyumba paka ku olusala.
Emmwu yaingira mu enyumba akuba olukweri na alaga awantu waae mbwe, "Awiifu mufume tufwa!"
Mutusomoke tugie ku omwalo tugwe mu amanzi Omurro atusamba atuita."
Emvuwu yoona na akiari, Omurro gwa-amba omuwiri gwae gwona gutanika okuyia nawuno emvwiri zimuwuako chwe.
Yafuma ne ekibuusi ekia ekizanawueni na alonda awantu waae ni wawariire ku omwalo. Wasomoko wagwa mu amanzi.
Omurro yatuuka mu amanzi nikwo awaemako, yoona na aluguula ekiageranga omwiko waae na omusomoka na azre okuwa omugeni waae!
Emvuwu okwemera ao yang'aanya okumenya ku ilowa ikalu agia amenya mu amanzi.
Yalwala ku amiire amangi na awurra owululu owuluguulwa.
Yaiwuuzia ekialowera Ekisusu okugia okumuwona.
Ya-amba owuiko na amanzi kandi wawa awiiko ekiweye ne engenge.
Ekio nikio ekigera na atafuma mu amanzi, ni namba na afumre enze, ngagia ale na amanzi.
Kale, kale, ino yawangao omuntu owaetwanga mbwe Nyamunyu.
Nyamunyu yawanganga omufugi owa engoko enyingi ino.
Emirimo gino giamungizia mu okutega amage kugere atuukre engira eya okuriisia engoko ziae
Owuire kio owuire yagianga yategula ewige ne ewige wino ngawikawanga ewiae, kutio aweene ewige wino waatuukranga ewige ni wimiire okutegwa kandi Nyamunyu nio owawitegulanga
Na aweene ewige waatuukanga okutegula ewige wiawu, waatuukranga ni wimiire okutegulwa
Awulao Omuntu namba omulala ku iwo owawanga na amanyire owawakonanga otio
Kino kiagia emberi ku amiire amangi
Eking'ana kino kiagera aweene ewige wawoola mbwe wagala okubong'ra Omuntu owawakonanga otio wamuambe
Ewige ewiategulwanga no omwiwi wino wiawanga ewige ewia Ensisi wasatu
Ku Ensisi wasatu wano, endala yawanga na eremeere okugulu
Owuire wulala Ensisi wano waabong'ra Omwiwi mu isaka
Olwa Nyamunyu yatuuka okutegula ewige, Ensisi waafuma mu isaka aa wawanga ni waibong'ere
Ensisi waamuamba watanika okumukuba
Waamukuba ino wamureka mbwe amiire okufwa
Nikuemano waamutoola wamuta mu ekikapu watanika e olugendo nae ni wagia ku emigizi giawu
Ensisi wawiri nowo niwo awaaginga Nyamunyu, no omulala omurema oria yawalondanga enyima
Ensisi wawiri wano waamuginga, ni wamanyire mbwe watuukiire okuria
Ensisi wano woona waaginga Nyamunyu ni wamanyire mbwe Nyamunyu afwire kandi wagia okumuta mu amasiga wuangu-wuangu ayie wamurie
Ku engira, amaani gairanira Nyamunyu
Olwa yaigula amiiso, yaituukra mu ekikapu
Ensisi omurema oria yakuba amiiso mu ekikapu awona Nyamunyu na awarra
Yalaga awina waae mbwe, "Wamwifu, omuntu owa mugingre ono akiari okufwa ari omulamu ng'ese."
Eriiso eria Nyamunyu rifwana, ekimuri riwona geeza
Awiina waae waamuirania mbwe, Iwue omurema ono, okureetere ano naanu?
Ensisi wawiri awalamu wano waawoola mbwe wagala okuiyoga
Nyamunyu ofwire kaale ono ario okiawoola amang'ana gaae?
Waagenda-genda nawuno watuuka ku omwalo
Waalaga omurema mbwe awe ampi ne ekikapu arinde okuria
Waagwa mu amanzi, watanika okuwaya ni waerema mu amanzi ni wawariire ku owuziwa
Olwa Nyamunyu yawona-uwona mbwe awalamu wamiire okugia ale, yatanika embiro na agia engo waae
Ensisi omurema yatanika okueta awiina waae na awoola atino, "Muuze wuangu, Nyamunyu nguuria agondooke ne ekibuusi agia! Muuze wuangu mumunyogeko."
Na awiina waae waawayanga aa ngawakamuwurra
Olwa waamala okuiyoga, waairana okutoola okuria kwawu waiire engo
Waatuukra mbwe okuria kwawu kumiire okugia ne embiro
Ensisi wano waawurra wululu ino
Enda ziawu ziayia kandi woona waatanika okukuba omurema mbwe nio omanyire aa Nyamunyu agiire
Waaingirizianga mbwe andi omurema nio oriire Nyamunyu mu enyinga ezia waaiyogerengamo
Kuno kwagera omurema akubwa ino nawuno awona okuitwa
Tinda! Nkome nyagane ne emiti egiri aa kooza wange!
Waluka engari, ewidida, ewigudu, entayi ne ewiagi wiona
Owungi owua awaluki wano, na awantu awaigena emirimo gino ku waswawu, awiiko waawu namba waaguukwa waawu
Owuluki ne emirimo egia enyinga zindi gilondokana ku amasaai aga owuiwulane
Kutio owuluki ngawuri emirimo egia awantu woona
Owuluki wuagala omuntu otagamba-gamba owungi kandi oesa okuikala ku enyinga enyingi
Ngawuagala omuntu owa omwoyo guluya namba gufwa wuangu
Owungi wuawu na awantu awagonziizie okuitirizia ewirangiita
No owawuziizie ekigera ni waitrizia ewirangiita, wakulaga mbwe ekirangiita kiwasonga amagezi kandi mbwe kiwa-aa amaani aga okukola emirimo ku enyinga empera
Omuluki akola emirimo giae ne ewintu ewifwana engeso enyogi, enkowa ezia emikoma ezitowookwe, ewiti, owugongwe ne ewintu ewifwana witio
Na akiari okutanika okuluka, agenda mu isaka okukongoozia ewiti ewinyerere ewiigoloole kandi ewikiari ewiwisi
Omuluki omwene amanyire amasaka aga ewiti wino wiitukranamo
Omuluki amanyikaane mu ekitemo kiawu, kandi awantu awaagala engari ne ewidida, wamugiako kandi wamuirra engoko, embuzi ne emere, ni kulondekana no owukaate owua ekia waagala
Ku amiire gano awaluki waeewua amasendi aeniki ku amiire gano, amasendi nigo aga awantu wakola nago okugula ewintu
Awaluki awangi wakwa awakazi ne emiandu egia wafunire mu owuluki wuawu
Awandi wagalusia engoko ezia wa-ambiirwe ku emirimo giawu ne embuzi; embuzi zigalusiwua eng'ombe; eng'ombe zikwewua awakazi; awakazi waiwula awaana; awaana wakola omugizi; omugizi gugaluka emigizi, ne emigizi nigio egiwa ewitemo
Kutio owuluki ne emirimo egimiire okureetra Awasuba owunyazi owungi ino
Endala ku emirimo egia Awasuba wakola Awasuba awangi na awantu awamanyire emirimo egia okuluka ewintu ewigawuke-gawuuke
Okuwala mu Olusuba
Weche mayot manyalo konyo ng'ato mapuonjore Dhosuba:
Eriina eria swao naanu?
Ngonere geeza
Ber Waakia?
Olamuuke otie?
Ogia otie?
Oongere otie?
Ogonere otie?
Ori omwana owa anu?
Ori omuzia owa anu?
Wuirre ino
Duoko
Ukiere ino
Geeza ino
Waakia ino
Ndamuuke geeza
Mpongere geeza
Eriina riange ni
Ngia geeza
Eriina eria saifu ni
Ndi omwana wa
Ukiere?
Ori omwala owa anu?
Wuirre?
Ori omukazi owa anu?
Ori omusaaza owa anu?
Ori na awaana wameka?
Iwue ori omuntu ki?
Mberi omiire okuserera?
Mberi omiire okusereiwa?
Nyingeeno omenyerei?
Oemai?
Ogiai?
Engira egia eriai?
Asi ano aetwa atie?
Omugizi guno no ogwa anu?
Ndi no omwana omulala
Ndi na awaana
Inze ndi Omusuba
Ee miire okuserera
Yaaya nkiari okusereiwa
Yaaya nkiari okuserera
Ee miire okusererwa
Omugizi guno no ogwa
Ekannisa/Eskuuli eno eetwa mbwe
Kino kigulwa amasendi ameka?
Mberi omanyire ?
Owuineko ?
Kino kigulwa esiling'i
Ee manyire
Ee muwuine
Yaaya nkiari okumuwona
Omusiri guno no ogwa anu?
Mpeeko amanzi nywe
Ntunzieko na amasendi
Muri awantu wameka?
Ndageko engira egia
Reero ne etariki imeka?
Osechopo sa Reero ne etariki
Turi awantu wawiri/wasatu
Omusiri guno no ogwa
Mpeeko okuria ndie
Okuema ano paka kutoola amasendi ameka?
Kiomo awantu waietana
Ono niki kiao ?
Ono ni kooza wange
Ono ni senge wange
Ono ni salaga/gaake wange
Ono ni maalaga wange
Ono no omuziala wange
Ono ni guukwa wange
Ono ni ng’ina/nyoko/ima wange
Ono ni saifu/swange
Ono ni wamwifu
Ono no omugaaka wange
Ono no omukwe wange
Ono ni maaziala wange
Ono no omwala wange
Ono no omuzia wange
Ono no omwana wange
Ono no omwiwa wange
Ono no omusaaza wange
Ono no omwizukulu wange
Ono no omwiko wange
Ono no omuganda wange
Ono no owa emirimo wange
Ono no omukurumu wange
Ono no omwarukwa wange
Ono no omukwerme wange
On omukwe wange
Ono no omutang'ani wange
Ono no omugendesia wange
Ono ne ekichimbiriria wange
Ono ne ekichimbiriiria wange
Iwaale riwaluukre
Olugendo luwuere
Embwa efwire
Kimoko aitre embwa iifu entizi enene emwamu
Ogibwa gwifu gufwire
Mbwa eya Malowa elumre awaana
Embwa eno ne enyange
Ngekaluma awaana
Eindi niyo ewalumre
Omwala owange omuliire mwakanyu omulala oyo
Embwa eno egona
Embwa zino zigona
Owufugi osua emiandu no owulootu
Ekivundu ekia eriosi kimwamia enyumba
Engoko eyo ngekakizomanga no omunwa
Ng'anyakamutuukra
Isoma eria awaana wano rionwa no omuwaayo guno
Emiwaayo ne emirimo egia awaana awatagonziizie amasomo gaawu
Owulwire owukulu owua owugenge wumuabre omuwiri
Owuiwi owua eng'ombe wugawukaane no okuiwa enguwo
Okuiwa ne ekintu ekia omwiwi akola
Omugoowa agiire olugendo oluliire.
Keesia asiere owusie owueru owunyuke owua ewiduuma.
Luwasi asawa Katonda awurre okusawa okwaye kuno.
Nyalando alowere okuemba oluembo olwo.
Makonya ari no owuwire owuwiiwi owua Lumala.
Awari na amasendi wameyre owulamu owulootu.
Okuluva kuno no owulwire owua emirimo.
Omuntu ogonziizie ensekoseko aesa okuwa omusiru.
Omugerezi no omugambigambi ino.
Wanga na akagerezi akawula emirimo.
Mabaala no olugenzigenzi ino, reka lufwe!
Omwami aambire omusuwe oria amasasra amulekula
Ekiammbu kiifu kiteekre kandi
Owusie owua asiere ngawulootu.
Owurime owuaye wumerre owusuwi no
Enyumba enzeru eri olusala olwakanyu ne eyange
Omuntu omulootu ngafuga embwa entinzi eluma awantu awamaya
Enyumba enzeru eziri ensala enzakanyu ne eziange
Awantu awalootu ngawafuga embwa entinzi eziluma awantu amiandu
Awalamu woona warigalusiwua kalala
Awakulu wasugaane wagerere awatono
Omwana aiwoyire enguwo magarikira
Omuntu oria owuiwisi aria owuumbu
Rumuka wuangu oambe olugoye kalala wukalu
Owuumbu ng'ane ekintu ekilungi
Awantu watoola owuagani owuan ewiraato na magulu ki emiwaayo
Omuwuuka ono ari omunyoowunyouuwu
Omwayi aitre embuzi endala
Embwa eyo emanyre okuwunya okwa enyama
Omulusi owa ekialo ni igulu ni Katonda
Wambo no omugayi
Omutusi atusiizie owuato owulootu
Kasera no omwiwi owaiwa engoe
Owurime wuno no owuange
Magolo asiimba ensimbo
Ekiniinro ekia ekiagi kivuniike
Kidera agiire okugula ekitazro ekiyia
Amiino ne ewilumro ngani ewimiro
Kagungu afwire ku okulambuka
Kagungu afwire owulambu
Ogwiwi guno guiwre enguwo ziifu ziona
Akamuri aka ari nako nakafumia owueru geeza
Okuriisia omwana kuagala ong'inwae omwene
Kanga aere embwa okuria okwa turekiire Suju
Suju aere omufugi ogurre okuria igunia ilala erisigaale
Awasuba na awavusi awakila owuire no omuwasu
Awakerewe na wavuwi awataria ekintu kindu
Saifu yaetwanga Maginga Otonda omuzia owa mtindi owaema mukitemo ekia Eukinga.
Kiema omulala ku awazia awakulu owasooka mumakono aga awiiwuzi
Otonda yatuukrac olugonzi lwona okuema ku sawae alala ni nyoko waae
Olumbe olwa ekiteenalwangawula ni saifu ni ndi ne emeigo awiri ni itaanu
Na akiari okufwa, isaifu no omwami Wankolo waawanga awiiko ekiweye ne engege.
Kiawulangao ekintu ekia omwami Wankolo yaesanga okukola natawuziiizie saifu nawuno wakigambagambano geeza.
Nikulondekana ne endagirra eya ekialo, omwami na areka emirimo, yarekeranga omuntu omulongoovu mu enkola kandi owaamiire okuwa na akola nae ampi.
Awantu woona alala ne emiandu namba enyonyo ziona, ziawanga ni zimanye geeza mbwe emirimo giasigarranga Otonda
Enkawi eya emirimo egia owuami yawanga ni eengere soifu kiiwute
Ekisangaalo ekingi kino kiaizuzia omwoyo ogwa Maginga ki enswa eizuule na amanzi.
Omwami yoona yamulaga ing'ama rino kangi.
Olumbe lwazra saifu olwa awantu waaluguula kandi wakialuguula na katio.
Omuwasu dula, enzoka ya rumuka emulowola agati eya awantu mala emutema kasatu.
Omurima yatanyika ateeka ki omurro ogwa amakwati.
Saifu yafwirra ao.
Awantu waaganyana na amiire okuawurwa mbwe wafume wagie owulaguuzi.
Awaafuma waatuukra mbwe omwami Wankolo nio owakonera saifu enzoka eyamwita
Yakola otio kugere arekre owundi musasa emirimo egia owuami
Awagaaka waaikunza wata omwami ansi wamuwuuzia, kandi yaganya mbwe ekikeeno nikio ekiaamuniina
Awagaka wamusooziausoozia wamureka aeniki enyonyi eya oinyu ekuria yakureka
Omuala okugula engege
Omutoka guginge awantu awangi
Omwana agala okukuba omuiira
Awaana wagala wakukuba omupiira
Omugaka agona ku ekitanda
Awagaka wagona ku ekitanda
Ono no omukazi
Rino ni itoke
Gino ni omuti
Rino ni eria engoko
Oria no omuzia
Awona awaazia
Riri ani igi
Gari ana amagi
Awuwagia ivuang'no
Mabaariamugia Ivuang'no
Omuntu omuganga okumira omuti
Owuire ari na amino ewiri ameeru
Ewifunguo ewia enyumba iifu iteekere
A azire
A aza
Wamwifu omukulu
A eria emvwa
A asomoka ni agia mu eskuli
A aere omwala okuria aria
A emenyere mu omusiri
Embuzi enywa
Embuzi zinywa
Omutola gugingre awanti wangi
OMUZUNGU ASUWIIRWE ILOGOO.
Awifuu awario mugamanye, awa-wangaao wagawola, awa-kiari ukuulwa waza gamanya.
Otio amire gadowia, Kandi amuntu- omuntu ari be kola yaye.
Oluweri yaza omuzungu kulutare.
Awangao kale wawola otino omugeni aza nekawi kandi amiso gaye gawona alire.
Musa ya gozia ama'ngana ga kotanda, Kandi yagozia Awasuba.
Yagozia ukuria kuturia; yagozia uwita, agozia evua,agozia iranda, agozia isaaga, agozia itere.
Aeniki Musa yawuzia mbe ilogo rifana tie.
Awantu wasangala ku-ura Musa nauzia ing'ana ria ilogo.
Musa ya lagua otino ilogo ni ekikeeno, Kandi otio no sugre uwuuzie.kwema aao musa yalagua agie asawe katonda amusereeke.
Musa yalowa oku-wuurira amang'ana otio yagia kuagana na awakazi awalozi uwuure.
Awakazi wano wamusuwa ilogo irie ikikeeno.
Musa na awiiko waye wagia kuloga uwuurie.
Musa yawuzia nbwe ilogo niki?
Omukazi uku lala yamulaga mbwe ilogo ni emiwayo egie owuure.
Omukazi owa ukuwiri ya wola otino ilogo ni ekikeeno ekigenda- genda kei embwa uwuurie.
Walaga Musa iwue no omwiiko Kandi tuza ukusuwa ilogo. Musa yasekaa nawola mbwe awogozii wange mukolee wuangu tugie tuloge.
Awakazi wano wamulaga otino"yaya Musa iwue okia kumanya okusomoka owuure, Kandi okia kugerezua okugaluka oluwago.
Musa yawuzia wamugerezie.
Otio nogonziizie ilogo rero uwuurie tuza kugia kuloga.
Manya otiino tuza kugia ukurumuka ekikidi,kandi oza ugaganuka ekikeeno ekia ekianavu.
Awakazi wano walaga Musa mbwe no nguunyre okugulu otaze owole,kutio orumuke kandi otaza okuwarira enyuma.
Musa yawalaga mbwe purire gona ago- muwola.
Awakazi awo walaga Musa mbwe aza kugenda- genda na amakono gaye ngamba asii nafuniike amiso kuemra ao musa yasuwa ilogo.
Kuatuka owuure Musa na awakazi awawiri wano wafuma nawagia kuloga.
Omulozi umulala ya enyuma, Musa awa angati,owundi awe embeeri.
Wono wawanga ekikidi Kandi warumuka na amakono ngamba ilowa.
Omuzungu yaninua ne ikikeeno ekia kianiavu Kandi amanya ilogo riona.
Nyanga awaloziwano waira Musa okuloga ku- omugizi ogwa omugaaka.
Musa na awiiko waye wangira Ku- omugizi na wari no omuuro ku- omunuaa, Embwe za saama naziri no utii, ziasomoka nazitieree ewiiruzi ewia awalozi.
Omugaaka omwene omugizi yafumaa ize,na agigree ifuumo.
Awalozi awe ekikazi kane wasomoka wareka musa nakia logaa.
Musa yalagua na awiiko waye, mbwe ekikeeno nakiza ukuwonekana, kaneki Musa yasigala nakialoga.
Omugaaka yagubaa olukwerii na wola mbwee" awifuu nuzee mugawonee omuzungu aloga"
Awantu waza awagi okuwoona omulozi omuzungu.
Wasangala mbwe agie ekialo mangi.
Omugaaka yatola amazi amaoolu ku- etamu afuuka ekieni kia Musa.
Musa ya zuwuuka kandi afufuumuka.
Yawanga nafuniike amiso na genda- genda kie embua. Omugaaka yamu- uzia otino,okalaki ano?
Yamwiria otino waloga.
Omugaaka yamu-uziaa muri nanu, musa yamulaga ari na awiiko waye.
Wandaga mbwee ginow ne emiwayo igigoziwe na Awasuba Kandi wawola mbwee izee be ikikeeno kianiavu naza ukuwonekana.
Ampi ino mu embuwi eya Olusuba
Turi no okuganya mbwe Omwami Katonda aaza okuku-aa amaani no owusiza owua okuigerera amang'ana amayia amangi kandi amalootu agaaza okugera no omwoyo gwao guwa no owuolu no ogasoma lwona ooza okuwona ewiruuzia, okuwarra no okutegerezia amng'ana aga Omwami Katonda
Lwona rino ni iwaga ilootu ino eria oesa okusoma eminayo kiomo oguwoola aa Awasuba waema, Endagano Empia eya Olusuba, ekiiruuzia ekia Yesu, enyembo ezia Awasuba, engerera ezigauke-gauke, eminayo emilootu egia Awasuba alala ne ewintu windi wiona ewingi kandi ewilootu
Wano na awagaaka alala na awakungu awatunzia mu emirimo egia okunogerezia Endagano eya Olusuba.
Wamwifu Nawire, Maraga ni ni wawarra ebuuki eya Emfumo.
Nawire ni Maraga awandi ku awakozi awa Suba BTL Project.
Olwa wano waaza, waatuukra ewiriango windi wiona ni wimiire okumenya Ivwang'ano.
Wino wiawanga ewiriango ewifwana, Awisokolwa, Awasaamo, Awagimbe, Awakiimba na Awiramba. Awisokolwa woona waema Euganda kandi waaza kia awavuwi.
Awasaamo iwo waema Esaamia kandi woona waawanga awavuwi awaagenda-genda mumialo ni wavuwa.
Emvwa ziawanga okuria okukaate okwa Awasuba.
Awagimbe woona waema Euganda kandi waaza watuukra owumenyo wuawu Kwigulwe ne enganda zindi nizikiari okuuza Ivwang'ano.
Awakimba na Awiramba woona guukwa waawu Luwaare yaema Euganda.
Luwaare yaema Euganda na awiina waae ni waaza okureeta owukeke okufwania emere no omuunyu ogwa ekisari Eukisingri.
Olwa waatuuka kunyanza, enda yatanika okuluma-luma Luwaare nauno waaza ma awiina waae wamugowia Emasisi wamukumra omurro okuuza okumuwitira ni wairana.
Ano nio Ng'una Omwisokolwa yamutuukra amutoola awa omuzia waae amukwerezia.
Okwemra ao, Awisokolwa na awada awa Awiramba na Awakiimba awatakwezana.
Ivuang’ano waazra muwuato owua awakwe waawu Awawaare
Omuyaaga gwawareeta mpola-mpola nauno guuza guwagowia Ekiseegi
Wuno mala no owutanikro owua ekiiruuzia ekia Yesu.
Kutio oingiziiwue kugere owarre ekiiruuzia ekia Yesu kiona kandi Katonda akusereke ino.
Igulao asi ano no oagala okukiwarra kiona.
Ono ni wamwifu Naphtaly Mattah omulala ku awakongo awaatanika emirimo egia okugalusia Endagano mu Olusuba.
Ano ari enze eya ofiisi eya Suba BTL Project alala na awayaanzi awaemere mu amakaniisa egia Awasuba.
Epiicha eri entulo eno no owutanikro owua Apirima eya Olusuba.
Kutio no oagala okugisoma ku owuliire, igulao asi ano kugere oigerere kandi osome amang'ana amangi agari munsi.
Wano na awagaaka na awakungu awa Katonda yaeta kugere watunzie mu emirimo egia okunogerezia Endagano eya Olusuba.
Ano wari enze eya ofiisi eya Suba BTL Project alala na awagalusi awa Endagano.
Guno no omunayo ogwa Noowa ogutorre mu Endagano.
Omunayo guno guri ne engerera enyingi kiomo awantu waalowa okuwurra amang'ana aga Omwami Katonda.
Igulao asi ano no oagala amangi.
Awavuwi ni wagowa ku ensanyaata no owuato wuawu ni waema okuvuwa.
Ivuwa ne endala ku emirimo egia Awasuba wangi wakola kugere watukire amasendi.
Ne emirimo egiakolwanga okuemera kale, ni gikiakolwa nawuno reero.
Awavuwi waitire emvwa enyingi mu eriimba, kandi katio wazifumia kugere wagie waziguzie.
Eno ne endala ku engira ezia Awasuba wakola nayo mu okuwunguka agati eya Ivuang'ano ni Mumbita.
Oesa watutumira itu no ojoja mu efoomu eri ansi eno.
Oesa okukola otioo namba no otatueere eriina riao ni kiomo otukrana.
Adreesi yao eya imeeli
Ewintu ewia amang'ana aga Katonda
Ampi kandi ino muno aa ooza okutuukira amang'ana amangi amalootu aga-ambaane ne ewintu ewia amang'ana aga Omwami Katonda.
Ano ooza okutuukiramo ekiiruzia kiona ekia Yesu okwemera mu owutanikro okutuuka mu owutuuko. L
wona Endagano Empia eya Olusuba eri muno kandi oesa wagisoma kugere owurre amang'ana amalootu aga Katonda kandi aman'ana ago gagambegambe no omwoyo gwao mu omunwa omulootu kandi omutaaluuku ogwa Awasuba.
Wano ni Nahum na awarra ebuuki eya Emfumo ni wari alala Obed ni Mathayo awagalusi awa Endagano eya Olusuba.
Wano ni Ana ni Sara ni wakola emirimo egia okuwarra endala ku ebuuki ezia wamiire okugalusia.
Ana na akangatiire oluuga olwa awanogerezi awa Endagano.
Awalaanzi awa amang'ana aga Katonda awaaza okuigerera amangi okulondokana ne emirimo egia owugalusi owua Endagano Enkulu.
Wano na awakangasi awa Tibiel olwa waagenia ekitemo ekia Awasuba.
Wari Samson, Thomas ni Judas oema mu ekialo ekia Amerika.
Ebuuki ezia okusoma no okujoja
Ano muuza okutukira iwaga eria okuwarra ekiiruuzia eka Yesu.
Epiicha ne ewiiruuzia
Ano ooza okutuukira epiicha, ewiiruuzia alala ne enyembo ezitondowola Omwami Katonda.
Ewindi ne enyembo eziwula ne ewiiruuzia alala ne eminayo emilootu egitorrwe mu ebuuki eziri mu Endagano Enkulu.
Eminayo egiamba omwoyo
Eminayo egiri muno giamba emioyo egia awagisoma.
Ne eminayo egia kuwuene egilondokana ne emirimo egigia emberi egia okugalusia Endagano.
Kandi kiomo owulamu owua omuntu namba awantu awari mu ekitemo ekia Awasuba na awagisoma wawona amankono amanene aga Katonda akola mu owulamu wuawu.
Lwona tusoma no okuigerera amang'ana amangi egia okukomania omunwa ogwa Awasuba.
Ewintu ewia enkola
Awasuba ne emfumuko yaawu.
Emirimo egio Awasuba wakola kugere watukire amasendi.
Ewigiri, enyanza na awantu awa mu ekitemo ekia Suba aa kiaganiire.
Ewia okuria ewigauke-gauke ewia Awasuba.
Amayumba aga Awasuba.
Engira ezia Awasuba wakola nazio enyinga ezia wawunguka engereka indi eya enyanza.
Kiomo Awasuba waiwoyanga.
Epiicha ezilagana enkola ezia Awasuba
Epiicha ezia ooza okuwona ano zilagana kuwuene kiomo Awasuba awa kale nawuno okutuuka ku awa amiire gano waamenya, alala ne ewintu ewia waakolanga.
Olwiga olwa eng'ombe.
Asi aa ewintu ewikulu wiwikrwamo.
Omuwaanzi agingire owuato owua awanzire mu amakono gaae. Gino ne emirimo egia Awasuba wakola okwemera kale.
Awavuwi awa envwa ni wafumia emvwa ezia watuukiire.
Omulala ku awavuwi na agingire emvwa mu amakono gaae.
Ono no omulusi owa ekiagi na akola emirimo egia owulusi egio.
Okugula no okuguzia emvwa no okurenga emvwa ku omurengo mu ekialo ekia Awasuba.
Awavuwi wagowa ku ensanyaata ni waema ku owuziwa.
Ewintu wino ni kiomo, amaato ewia waakola nawio mu okuvuwa envwa, amayumba, ewintu ewia waatemanga nawio, amaseero ewia awakulu waiwoyanga nawio alala ne ewintu windi ewingi ewialagananga enkola ezia Awasuba.
Lwona ooza okuwona epiicha ezilagana engira enyingi ezigauke-gauke ezia okuwunguka, kiomo amaato ne efeeri.
Ewindi ne emirimo egia Awasuba waakolanga kandi egia wakiakola namba reero egia okutukira amasendi, kiomo ivuwa, amaara, irima no owufugi.
Awasuba woona wari ne emiwaayo egigauke-gauke egigera ni wasangaala kandi ni waizogana alala, kiomo amazina, okudiewana okwa amaato, enyembo, okukuba omupiira.
oluko ne egindi emingi.
